<!DOCTYPE html PUBLIC "-//W3C//DTD XHTML 1.0 Strict//EN"
"http://www.w3.org/TR/xhtml1/DTD/xhtml1-strict.dtd">
<html xmlns="http://www.w3.org/1999/xhtml" lang="sv" xml:lang="sv">
<head>
<meta http-equiv="Content-Type" content="text/html;charset=iso-8859-1" />
<title>The Project Gutenberg eBook of Stjärnornas kungabarn 3: Makalös, by Zacharias Topelius</title>
   <link rel="coverpage" href="images/cover-page.jpg" />
   <!-- TITLE="Stjärnornas kungabarn 3: Makalös" -->
   <!-- AUTHOR="Zacharias Topelius" -->
   <!-- LANGUAGE="sv" -->
   <!-- PUBLISHER="Albert Bonniers Förlag, Stockholm" -->
   <!-- DATE="1900" -->
   <!-- COVER="images/cover-page.jpg" -->

<style type='text/css'>

body       { margin-left:15%; margin-right:15%; }

div.titlematter { page-break-before:always; }

.ser       { text-indent:0; text-align:center; margin-top:0.5em; margin-bottom:1em;
             font-size:1.5em; font-weight:normal; letter-spacing:0.1em; }
h1.title   { text-indent:0; text-align:center; margin-top:0.5em; margin-bottom:1em;
             font-size:1.5em; font-weight:normal; }
.aut       { text-indent:0; text-align:center; font-size:1.2em; line-height:2em;
             margin-bottom:1em; }
.aut .line1 { font-size:0.67em; }
.vol       { text-align:center; margin-bottom:1em; }
.voltit    { text-align:center; margin-bottom:1em; font-size:1.2em; }
.pa        { text-align:center; margin-bottom:2em; font-size:0.8em; }
.pub       { text-indent:0; text-align:center; margin-top:2em; }
.pub .line2 { font-size:0.8em; font-variant:small-caps; }
.subt      { text-indent:0; text-align:center; margin-bottom:2em; line-height:2em;
             font-size:1.2em; }
.subt .line2 { font-size:0.67em; }
.printer   { text-indent:0; text-align:center; margin-top:8em; margin-bottom:2em; }
.printer .line2 { font-size:0.8em; font-variant:small-caps; }

h2.part    { text-align:center; margin-top:4em; margin-bottom:4em;
             page-break-before:always; }
h2.part .line1 { font-size:0.7em; }
h3.chapter { text-align:center; margin-top:4em; margin-bottom:0.5em;
             page-break-before:always; }

p          { margin:0; text-align:justify; text-indent:1em; }
p.noindent { text-indent:0; }
p.first    { text-indent:0; }
span.firstchar { clear:left; float:left; font-size:2em; line-height:0.8em; }
div.motto  { text-align:right; margin-bottom:1em; }
p.motto    { display:inline-block; max-width:12em; text-indent:-2em; margin-left:2em;
             font-size:0.8em; }
div.letter { margin-top:0.5em; margin-bottom:0.5em; }
p.adr      { text-indent:0; margin-left:2em; text-align:left; margin-top:0.5em;
             margin-bottom:0.5em; }
p.sign     { text-indent:0em; text-align:right; margin-bottom:0.5em;
             margin-right:1em; }
p.signc    { text-indent:0em; text-align:center; margin-right:1em; }
p.footnote { text-indent:0em; margin:1em; font-size:0.8em; }
hr.footnote{ border:0; border-top: 1px solid black; margin-right:70%; margin-top:1em; }
p.tb       { text-indent:0; text-align:center; margin:1em; }
p.end      { text-indent:0em; text-align:center; margin:1em; font-style:italic; }

/* poetry */
div.poem-container { text-align:center; }
div.poem-container div.poem { display:inline-block; }
div.stanza { text-align:left; text-indent:0; margin-top:1em; margin-bottom:1em; }
.stanza .verse { text-align:left; text-indent:-2em; margin-left:2em; }

/* ads */
div.ads            { page-break-before:always; font-size:0.8em;
                     margin-left:auto; margin-right:auto; max-width:30em; }
div.ads p          { margin-top:0.5em; }
div.ads p.bonniers { text-indent:0; text-align:center; margin-top:1em; font-size:1.25em; }
div.ads p.hdr      { text-indent:0; text-align:center; margin-top:1em; margin-bottom:0.5em;
                     font-size:2em; line-height:1em; }
div.ads p.hdr .line2 { font-size:0.6em; }
div.ads p.hdr .line3 { font-size:0.5em; }
div.ads p.hdr .line4 { font-size:0.6em; }
div.ads p.hdr .line5 { font-size:0.5em; }
div.ads p.src      { text-indent:0; text-align:right; margin-right:1em; font-size:0.8em;
                     margin-top:0; }

em         { letter-spacing:0; margin-right:0; font-style:italic; }
b          { font-weight:bold; }

span.underline { text-decoration: underline; }

/* TOC table */
div.centered { text-align:center; }
table.toc   { margin-left:auto; margin-right:auto; text-align:center; }
table.toc td { vertical-align:top; text-align:left; }
table.toc td.col1 { text-align:right; padding-right:0.2em; }
table.toc td.col_page { text-align:right; padding-left:3em; }

a:link      { text-decoration: none; color: rgb(10%,30%,60%); }
a:visited   { text-decoration: none; color: rgb(10%,30%,60%); }
a:hover     { text-decoration: underline; }
a:active    { text-decoration: underline; }

/* Transcriber's note */
.trnote     { font-family:sans-serif; font-size:0.8em; background-color: #ccc;
              color: #000; border: black 1px dotted; margin: 2em; padding: 1em;
              page-break-before:always; margin-top:3em; }
.trnote p   { text-indent:0; margin-bottom:1em; }
.trnote ul  { margin-left: 0; padding-left: 0; }
.trnote li  { text-align: left; margin-bottom: 0.5em; margin-left: 1em; }
.trnote ul li { list-style-type: square; }

/* page numbers */
a.pagenum    { position:absolute; right:1%; margin-top:0em;
              color:gray; background-color:inherit; line-height:1em;
              letter-spacing:0; text-indent:0; text-align:right; font-style:normal;
              font-variant:normal; font-weight:normal; font-size:x-small;
              border:1px solid silver; padding:1px 4px 1px 4px; display:inline; }
a.pagenum:after { content:attr(title); }

/* illustrations */
div.centerpic { text-align:center; text-indent:0; display:block; margin-left:auto;
                margin-right:auto; margin-top:0.5em; margin-bottom:0.5em; }

@media handheld {
   body { margin-left:0; margin-right:0; }
   div.poem-container div.poem { display:block; margin-left:2em; }
   a.pagenum { display:none; }
   a.pagenum:after { display:block; }
   div.ads { max-width:inherit; }
   p.motto { display:block; max-width:inherit; margin-left:4em; }
}

</style>
</head>

<body>


<pre>

Project Gutenberg's Stjärnornas kungabarn 3: Makalös, by Zacharias Topelius

This eBook is for the use of anyone anywhere in the United States and most
other parts of the world at no cost and with almost no restrictions
whatsoever.  You may copy it, give it away or re-use it under the terms of
the Project Gutenberg License included with this eBook or online at
www.gutenberg.org.  If you are not located in the United States, you'll have
to check the laws of the country where you are located before using this ebook.



Title: Stjärnornas kungabarn 3: Makalös
       En tids- och karaktersstudie från drottning Kristinas dagar

Author: Zacharias Topelius

Release Date: November 2, 2015 [EBook #50367]

Language: Swedish

Character set encoding: ISO-8859-1

*** START OF THIS PROJECT GUTENBERG EBOOK STJÄRNORNAS KUNGABARN 3: MAKALÖS ***




Produced by Eva Eriksson, Jens Sadowski, and the Online
Distributed Proofreading Team at http://www.pgdp.net. This
book was produced from scanned images of public domain
material from the Google Books project.






</pre>


<div class="titlematter">
<p class="ser">
SAMLADE SKRIFTER
</p>

<p class="aut">
<span class="line1">AF</span><br />
<span class="line2">ZACHARIAS TOPELIUS</span>
</p>

<p class="vol">
SEXTONDE DELEN
</p>

<p class="voltit">
STJÄRNORNAS KUNGABARN
</p>

<p class="pa">
TREDJE DELEN
</p>

<div class="centerpic">
<img src="images/logo.jpg" alt="" /></div>

<p class="pub">
<span class="line1">STOCKHOLM</span><br />
<span class="line2">Albert Bonniers förlag.</span>
</p>

</div>

<div class="titlematter">
<h1 class="title">
STJÄRNORNAS KUNGABARN
</h1>

<p class="subt">
<span class="line1">EN TIDS- OCH KARAKTERSSTUDIE</span><br />
<span class="line2">FRÅN DROTTNING KRISTINAS DAGAR</span>
</p>

<p class="aut">
<span class="line1">AF</span><br />
<span class="line2">ZACHARIAS TOPELIUS</span>
</p>

<p class="pa">
TREDJE DELEN
</p>

<div class="centerpic">
<img src="images/logo.jpg" alt="" /></div>

<p class="pub">
<span class="line1">STOCKHOLM.</span><br />
<span class="line2">Albert Bonniers förlag.</span>
</p>

</div>

<div class="titlematter">
<p class="printer">
<span class="line1">STOCKHOLM.</span><br />
<span class="line2">Alb. Bonniers boktryckeri 1900.</span>
</p>

</div>

<h2 class="part" id="part-1">
<a id="page-1" class="pagenum" title="1"></a>
<span class="line1">TREDJE DELEN.</span><br />
<span class="line2">MAKALÖS.</span>
</h2>

<h3 class="chapter" id="chapter-1-1">
<a id="page-3" class="pagenum" title="3"></a>
1. Före striden.
</h3>

<div class="motto">
<p class="motto">
Hugg honom i stycken, där han ligger
inklämd i råttfällan!
</p>

</div>

<p class="first">
<span class="firstchar">R</span>yttaren på den röda hästen fortfor att rida. Så
mycket blod, så många tårar och ännu ej nog!
Tidtals höll han in sina tyglar framför en stad eller två,
betraktade hånleende diplomaternes försök att öfverlista
hvarandra och fortsatte därpå den vilda jagten. Allt
mera skoningslös trampade hästens hof på kvarlefvor af
välstånd, rester af människolycka. Ryttaren hade afkastat
sin första förklädnad; munkkåpan skylde icke mera hans
skramlande benrangel; bibeln var icke mera hans högt
burna sköld. Han red öfver fält och städer i hela sin
afskräckande nakenhet, grinande af blodtörst och roflystnad,
sträckande utan blygsel fram sina giriga händer,
hvarhelst han ännu kunde hoppas ett byte.
</p>

<p>
I detta religionskrig, som blifvit ett röfvarekrig,
klappade ännu här och där mänskliga hjärtan, som kunde
blöda af sorg öfver så mycket elände. Gustaf II Adolfs
störste lärjunge, Lennart Torstenson, var sin mästares
efterföljare äfven däri att han, själf obefläckad, sökte
hejda sina krigares blodtörst, så länge detta var honom
möjligt. Men det var icke längre möjligt. Kriget förvildades
mer för hvarje år; egen nöd, hat och hämnd,
<a id="page-4" class="pagenum" title="4"></a>
ständigt hasardspel om lif och lycka utsläckte till sist
alla mänskliga känslor. När soldaten gick i fält, hade han
sagt farväl åt fredens sedvanor, fredens arbete, fredens
aktning för andras rätt. Hvarför skulle han skona? Ingen
skonade honom. Hvarför skulle han arbeta? Arbetets
frukt var den förstkommandes rof. Hvarför skulle han
spara? I morgon skulle han dö. De, som ännu behöllo
en inrotad kärlek till pligt och fädernesland, följde sin
fana och frågade icke hvem de slogo eller hvar de härjade,
endast det var en fiende, som måste falla för deras seger
och rikta dem med sitt byte. De, som glömt, att de
någonsin ägt en torfva jord eller ett kärt hem &mdash; och
sådana funnos till många tusende i det förhärjade Tyskland
eller det fjärran brödlösa Skottland &mdash; sålde sig åt
den mestbjudande eller den, som efter ett nederlag erbjöd
dem nya utsikter till seger och plundring.
</p>

<p>
Kriget, som lossar alla sedernas och de husliga
dygdernas band för att ersätta dem med den järnhårda
militäriska disciplinen, framkallar beständigt sällsamma
motsatser. Hvem skulle hafva trott, att trettioåra kriget,
midt under sin förfärande upplösning af alla fjättrar på
de vilda naturdrifterna, likväl hade att framvisa den
underbaraste af alla motsägelser, ett familjelif i fält?
Så var det likväl, och icke undantagsvis, utan nästan
som regel. Alla större arméer, de kejserliga och tyska
mest, de svenska och franska mindre, åtföljdes af en
talrik trosspersonal, till hvilken hörde kvinnor och barn.
Trossens beskaffenhet berodde af fältherrens stränghet.
Tillät han, som Wallenstein, sina soldater allt, för att
samla till sina härar så många som möjligt, så släpade
dessa härar med sig en mängd liderliga kvinnor, ofta
föga mindre till antal än soldaterne själfve. Var fältherren
sträng, så förjagade han detta lösa följe, men
<a id="page-5" class="pagenum" title="5"></a>
tillät i stället soldaten att medföra hustru och barn för
att hålla honom vid bättre mod under fälttågets mödor.
Särskilde fältväblar anställdes att sörja för dessa familjers
transport, när hären bröt upp från ett läger, eller för
deras kvarter och förnödenheter, när hären slog sig ned
i ett nytt. Nyare tiders artell och proviantering kände
man icke då: soldaten fick hvad man kunnat medföra
eller uppbringa, men oftast fick han sörja själf för sin
kost och förplägning. Detta blef då hans hustrus omsorg.
Hon kokade hans mat, hon tvättade och lappade hans
kläder, så godt sig göra lät, men ofta nog sågo arméerna
ut som leder af trashankar, åtskilda endast af vapnen,
då ju uniformer endast brukades af kungliga lifvakter.
Det var ingen lätt omsorg att anskaffa mat och kläder
i fält. Soldathustrun inträngde i bondgårdarna, mera
pockande än soldaten själf, genomsökte skåp, kistor och
källrar med fyndig roflystnad, spände sedan bondens
häst för hans egen kärra och körde sitt byte till lägret.
När ett kejserligt regemente en gång öfvergått en flod,
befallde öfversten, uppledsen vid den besvärliga trossen,
soldathustrurna att kvarblifva på andra stranden. Då hördes
en veklagan från alla leder i regementet, ty hustrurna
medförde soldatens kläder och kokkärl; öfversten måste
tillåta dem öfvergå floden.
</p>

<p>
Soldatens förbindelser voro ofta lösa nog, så att
hustrurna ej sällan byttes eller såldes man och man
emellan. Ju längre kriget drog ut på tiden, desto mer
ökades barnskaran, ända därtill, att Gallas och Hatzfeld
stundom medförde dubbelt större sällskap vid trossen,
än de räknade soldater i ledet. Torstenson medförde på
sina berömda iltåg ett vida ringare antal, men alltid några
familjer. Under sitt sista fälttåg åtföljdes han af sin
maka Beata De la Gardie och deras fyraårige son.
</p>

<p>
<a id="page-6" class="pagenum" title="6"></a>
Den store fältherren hade slagit ned som en ljungeld
på det öfverraskade Danmark, tillintetgjort Gallas&rsquo; här,
som skulle instänga honom i Holstein, och var nu ånyo
på marsch för att afhugga den kejserliga örnens klor i
dess eget näste. Han hade vid slutet af år 1644 kastat
sig in i Tyskland och stod vid början af året 1645 i
Böhmen för att därifrån infalla i de kejserliga arfländerna
och göra ett slut på Ferdinand III:s öfvermod. Med
hjälptrupper från Bajern och Sachsen hade kejsaren
lyckats hopbringa en ny här, som under Hatzfelds befäl
följde Torstenson i spåren och hade befallning att hellre
våga allt, än att, som Gallas&rsquo; härar, smälta bort i hunger
och elände.
</p>

<p>
Den 23 Februari gamla stilen 1645 mot aftonen
hade Hatzfeld uppnått den svenska hären i närheten af
böhmiska byn Jankowitz eller, som några skrifva, Jankow,
Jankau. Båda motståndarne voro ungefär jämnstarke,
16,000 man hvardera, nära två tredjedelar kavalleri och
blott en tredjedel infanteri, men det svenska artilleriet
var öfverlägset det kejserliga. Bådas ankomst var en
öfverraskning för de olycklige böhmarne, som trodde
kriget förflyttadt till norra Tyskland och hoppats få andas
ut efter de förra årens härjningar, men oförväntadt sågo
sitt land ånyo lämnadt till pris åt lika fruktade vänner
som fiender. Allt hvad fly kunde flydde; endast en liten
trupp resande judar, vidpass trettio man stark, ansåg
det rådligast att söka skydd vid den svenska trossen och
fick, emot god betalning, rasta invid dess lägerplats.
</p>

<p>
Torstenson såg vägen till Österrike stängd och hade
att välja mellan ett djärft anfall eller ett farligt återtåg.
På aftonen red han ut i månskenet med en del af sin
stab för att rekognoscera fiendens ställning och den
obekanta nejden, som låg vidpass tre tyska mil söderom
<a id="page-7" class="pagenum" title="7"></a>
staden Tabor och fem mil (fyrtiosju kilometer) sydsydost
om Prag.
</p>

<p>
Fältherrens vana blick uppfattade genast situationen.
Han befann sig i en vild, glest bebodd bergstrakt. I
väster Jankowitz, i öster byn Wotitz, mellan dem en
oländig, kuperad mark, en slingrande bäck och en enstaka
bondgård. Så långt ögat kunde urskilja, sågs i det svaga
månskenet endast kulle vid kulle, mellan kullarna småskog,
en obetydlig slättmark och smala dalgångar, bevuxna med
ginst och porsris. Man kunde knappt tänka sig en
otjenligare plats för ett fältslag. Hatzfeld stod, redan
väl förskansad, på de östra kullarna i en ställning, som
ej kunde forceras utan stor risk och betydlig manspillan.
</p>

<p>
&mdash; Det går icke! Våra skvadroner kunna ej röra
sig utan att nedskjutas från småskogen, yttrade generalen
af kavalleriet Arvid Wittenberg, i det han missnöjd instack
kikaren i fodralet.
</p>

<p>
Denne beundrade finske hjälte, Torstensons högra
hand, med sitt blyga, flickaktiga, fylliga ansikte, sin korta,
korpulenta gestalt, sin trubbnäsa, sitt långa, mörkbruna
hår, sina finrakade kinder, sina smala mustascher och
små händer, motsvarade föga i det yttre sitt krigarerykte.
Endast de lifliga, bruna ögonen och det bestämda draget
öfver läpparna läto ana fältherren.
</p>

<p>
&mdash; Infanteriet stormar höjden i centern, och kavalleriet
kringgår flyglarna, anmärkte den alltid oförvägne fransmannen,
generalmajor Mortaigne.
</p>

<p>
&mdash; Nej, det går icke! inföll i sin tur den lika
oförfärade, men försiktigare skotten, generalmajor Douglas.
&mdash; Vi hafva ingen öfversikt. Vi kunna segra på en
punkt och blifva slagne på en annan.
</p>

<p>
En ung officer, som red näst invid fältmarskalken
utsträckte sin arm och pekade på en mörk kulle i sydost.
</p>

<p>
<a id="page-8" class="pagenum" title="8"></a>
&mdash; Här, ers excellens, sade han, är nyckeln till
situationen. Låt oss besätta denna höjd, och vi dominera
ställningen.
</p>

<p>
Anmärkningen röjde en blifvande fältherre, men
behagade icke öfverbefälhafvaren.
</p>

<p>
&mdash; Jag skall begära eders furstliga nådes råd, när
det faller sig lägligt, svarade Torstenson kärft och vände
sig till de äldre generalerne. &mdash; Mina herrar, sade han,
jag räknar på edert bepröfvade mod. Förråden tryta;
stanna kunna vi icke, retirera än mindre. Låt oss i
Guds namn våga ett fältslag. Ni, Douglas, anför vår
vänstra flygel, ni, Mortaigne, centern och ni, Wittenberg,
högra flygeln. Lösen: hjälp, Jesus! Ställningen skall
förändras. Ingen tid att förlora. Enhvar på sin post!
</p>

<p>
Den unge pfalzgrefven Carl Gustaf hade avancerat
till öfverste för kurlänningarne, sedan han bestod sitt
första eldprof vid Leipzig. Nu svängde han småleende
om sin häst med de öfrige. Snäsan hade riktats mot
honom som yngst, men gällde mera de gamle. Så tillgänglig
Torstenson annars var för erfarna råd, tålde han
ingen motsägelse, när han uppgjort sin plan.
</p>

<p>
Vid samma tid på kvällen red fältmarskalken Hatzfeld
ut med sin stab för att rekognoscera svenskarnes
ställning.
</p>

<p>
&mdash; Om de icke angripa oss, skola vi attackera dem,
yttrade han till sina generaler med en tillit, som han
var långt ifrån att hysa inom sig. &mdash; De väntade oss
icke så snart. Vi hafva dem i fällan; de komma hvarken
fram eller tillbaka.
</p>

<p>
&mdash; För alla helgon, ers excellens, intet förhastande!
inföll den erfarne, kloke de Suys, hans öfverkvartermästare.
&mdash; Vår ställning är den bästa och Torstenson kan, nu
som vid Leipzig, lura oss med en låtsad flykt.
</p>

<p>
<a id="page-9" class="pagenum" title="9"></a>
&mdash; Hugg honom i stycken, där han ligger inklämd
i råttfällan! utropade häftigt de bajerska hjälptruppernas
tappre befälhafvare Johan de Werth, som hade brådt tillbaka
till Bajern för att försvara sitt land mot fransmännen.
</p>

<p>
&mdash; Han skall ej undkomma oss, försäkrade Hatzfeld
med samma tillit. &mdash; Ni, de Suys, anför centern, ni,
de Werth, högra flygeln och ni, Götz, vår vänstra flygel.
Lösen är nu, som alltid, Jesus Maria. Och Maria skall
gifva oss i morgon en herrlig victoria. Hon har uppenbarat
sig i drömmen för vår nådige kejsare och lofvat
honom att ändtligen kröna den rättrogna kyrkans vapen
med seger ... Grefve Götz, ni har midt emot eder flygel
höjden där i sydväst. Ni besätter den ofördröjligen med
artilleri och det bästa regemente ni kan umbära.
</p>

<p>
Dessa ord riktades till en jättelik ryttare i svart
rustning med ett eldrödt skärp, som utvisade hans höga
militäriska grad. Hela hären, hela Tyskland och halfva
Europa kände denne fruktansvärde man, hvars blotta
namn var en fasa för de olyckliga länder, hvilka hemsöktes
af hans svärd. Hvar han gick fram i fiendeland,
betecknade ett bredt spår af aska och blod hans väg;
hvar han red genom vänners område, flydde allt hvad fly
kunde för hans våldsamma utpressningar. Och likasom
för att rätt tydligt angifva den mission han hade att
utföra som folkens gissel, hade han kallat sin svarta
stridshäst Attila: där dess hofvar trampade, växte intet
gräs mer. Han var den kejserliga härens klubba; han
hade stigit från grad till grad genom sin vilda, skoningslösa
tapperhet, men när man anförtrodde honom befälet
öfver en här, visade han sig oduglig till fältherre: han
förstod endast att döda.
</p>

<p>
Fältmarskalken grefve Hans Götz, Pasewalks grymme
bödel 1630, Sachsens mordbrännare 1632, den med blod,
<a id="page-10" class="pagenum" title="10"></a>
rof och förbannelser mest belastade af alla kejsar Ferdinands
fälthöfdingar, förde handen till stormhatten och
svarade:
</p>

<p>
&mdash; Skall ske, eders excellens! I morgon vid denna
tiden skall jag dricka den heliga jungfruns eller djäfvulens
skål, lika godt hvem som gifver oss segern.
</p>

<p>
Det var ännu vinter, kölden hade tilltagit, järnrustningen
kylde som is den grymme höfdingens bröst
och armar. Vid återkomsten till kvarteret kallade han
sin stallmästare Feldmann och lät gifva sig en bägare
starkt spanskt vin. Dess innehåll flöt genom hans ådror
såsom en eldflod.
</p>

<p>
&mdash; Hund &mdash; röt han till tjenaren &mdash; du har gifvit
mig smält bly.
</p>

<p>
&mdash; Det är Toccadillas bästa, som ers nåd vann på
tärning af den spanske generalen, svarade Feldmann,
en liten mörklett karl i de Götziska färgerna, svart
och rödt.
</p>

<p>
Grefven hade ridit hårdt i dag, vinet fortfor att
brusa som en lavaström i hans inre. Han beslöt hvila.
Vresig kastade han sig i full rustning på tältsängen, med
befallning att väckas efter en timme. Stallmästaren sökte
sin korta vederkvickelse på en matta vid tältöppningen.
Han hade, som trogen tjenare, smakat på vinet, äfven
han, för att profva den rätta sorten.
</p>

<p>
Var det af vinet eller af dagens mödor, timmen
förgick och därefter åter en, åter en och åter en. Herre
och tjenare sofvo tungt. På en gång uppreste sig båda
och stirrade framför sig i det mörka tältet. Lampan
hade slocknat, en svag månstråle inträngde genom en
fogning i tältduken och skapade i de täta skuggorna en
ljusgestalt, liknande en kvinna med högra armen sträckt
emot höjden. Efter en stund hade månen flyttat sig,
<a id="page-11" class="pagenum" title="11"></a>
strimman försvann och med henne den spökbild hon
framkallat i nattens skuggor.
</p>

<p>
&mdash; Jesus Maria, det var hon! framstammade stallmästaren,
skälfvande i alla leder, när han åter befann
sig i mörkret.
</p>

<p>
Grefven sprang upp med en åtbörd af raseri och
grep sin darrande tjenare vid strupen.
</p>

<p>
&mdash; Bekänn, skurk! utropade han. Du lät henne
komma in!
</p>

<p>
&mdash; Vid alla helgon! Vid Sankt Jakobs ben! Vid
den helige Sebastians pilar! Jag kan ej förklara huru
hon kommit in. Ers nåd ... af barmhärtighet ... jag
kväfs ... fråga skyltvakten huru han understått sig att
insläppa en främmande kvinna.
</p>

<p>
Den förvånade skyltvakten bedyrade, att ingen kunnat
intränga i tältet. Han hade bevakat ingången i snart
fyra timmar, gått fram och åter för kölden och väntade
aflösning.
</p>

<p>
Det var verkligen bistert kallt. Grefven famlade
efter sitt svärdfäste, men besinnade sig, återvände till
tältet, lät tända lampan och yttrade lugnare, men ännu
i upprörd ton:
</p>

<p>
&mdash; Feldmann, det var hon. Hvarför kommer hon?
Begär hon mitt blod eller ditt?
</p>

<p>
Stallmästaren undvek den ömtåliga frågan med en
fyndighet, som påtagligen röjde vana att parera tyranners
hugskott.
</p>

<p>
&mdash; Ers nåd &mdash; sade han, ännu hviskande &mdash; var det
hon? Var det icke snarare den heliga jungfrun, som kom
att bebåda ers nåd och kyrkan en stor seger i morgon?
</p>

<p>
Grefve Götz försjönk i tankar.
</p>

<p>
&mdash; Den heliga jungfrun kommer icke till mig, sade
han bittert. &mdash; Det är länge sedan vi två voro bekanta.
<a id="page-12" class="pagenum" title="12"></a>
Jag hade fått på min lott en annan helig jungfru, och
henne var jag nog dåraktig att gifva i din hand, som
icke var värd att vidröra sandkornet under hennes fot.
Hvad har du gjort af henne, eländige ögontjenare? Hon
kom icke dit hon skulle komma.
</p>

<p>
&mdash; Ers nåd vet, att hon var svag, att hon icke i
sitt dåvarande tillstånd uthärdade resans mödor. Ers
nåd vet, att hon dog i Ingolstadt, att priorn i dominikanerklostret
fick sexhundra gyllen till mässor för hennes själ,
utom en klädning af guldbrokad åt den heliga jungfrun ...
</p>

<p>
&mdash; Krigsbyte, Feldmann, blodbestänkt rof; därför
går hon igen. Jag visste ju, att sådant icke duger till
mässor. Men lika godt, det är allt munkegnäll. Jag
var ju engång en narr, jag som de andra, och trodde,
att prästen var Gud. Sedan jag gaf henne i din hand,
är det slut med mitt himmelrike. Och det är likväl
skada, icke på prästen, men på Gud. Han behöfves
ibland, om ej för annat, så för att stå <em>den andre</em> emot.
Det förekommer mig stundom, som hade djäfvulen fått
makt öfver mig, sedan jag gaf mitt skyddshelgon åt dig.
Gräf upp henne ur klosterjorden, Feldmann: jag skall
bruka benet af hennes finger, det där fingret med ringen,
till amulett! ... Hvad lider natten?
</p>

<p>
&mdash; Ers nåd befallde mig att väcka sig om en timme.
Jag har vakat hela natten och pligtskyldigt påmint om
tiden, men ers nåd sof så tungt, ers nåd hörde mig icke,
anmärkte tjenaren, angelägen att med den ena lögnen
öfverskyla den andra.
</p>

<p>
&mdash; Hvad? utropade grefve Götz, i ögonblicket mera
klarvaken, än om man affyrat en kanon tätt vid hans
öra. &mdash; Klockan är half fyra! Usling, det blir din död!
</p>

<p>
Han störtade ut. Månen hade gått ned. En frostig
nattdimma låg öfver de mörka höjderna, hvilkas konturer
<a id="page-13" class="pagenum" title="13"></a>
aftecknade sig mot den stjärnströdda himmelen. En del
af lägret var redan i rörelse. Morgonsömnige utsträckte
krigarne sina styfnade lemmar och begynte ordna sig i
leder under befälets kommando. En adjutant afbidade
grefvens order vid ingången till tältet.
</p>

<p>
&mdash; Fort till öfverste von Seiffern med order att
låta sitt regemente besätta kullen där i sydväst! Åtta
kanoner och fyra skvadroner ryttare följa. De infama
paddorna hade bort stå där för en timme sedan!
</p>

<p>
&mdash; Jag har sedan en timme afbidat ers excellens&rsquo;
order, vågade adjutanten anmärka.
</p>

<p>
Detta var för mycket. Götz affyrade ursinnig en
pistol, som svedde den unge krigarens hår, och kastade
sig på sin svarta Attila för att själf leda den viktiga,
den anbefallda, men tyvärr så obegripligt försummade
manövern. Det var för sent. När truppen ändtligen
befanns under marsch, rapporterade spejarne, att en
svensk kolonn redan satt sig i rörelse mot samma
strategiska punkt af det vidsträckta slagfältet.
</p>

<h3 class="chapter" id="chapter-1-2">
<a id="page-14" class="pagenum" title="14"></a>
2. Slaget vid Jankowitz.
</h3>

<div class="motto">
<p class="motto">
&ldquo;Bära sig åt som Götz vid Jankowitz.&ldquo;
</p>

</div>

<p class="first">
<span class="firstchar">F</span>ältmarskalken Torstenson hade icke behöft erinras
om vikten af den allt beherskande höjden. Redan
före daggryningen den 24 Februari skickade han en
afdelning af Wittenbergs flygel att besätta höjden med
artilleri. Samtidigt lät han hela sin här svänga åt höger,
så att dess långa leder nu stodo utsträckta från väster
till öster mellan byarna Jankowitz och Wotitz, ej mera
i norr och söder, som fienden sett dem kvällen förut.
Manövern var ytterst svår på en så oländig mark, men
verkställdes med denna beundransvärda ordning, som
Gustaf Adolf infört och som mer än engång afgjort de
svenska vapnens seger. Tysta, allvarliga, rörde sig dessa
skaror framåt i morgonens halfskymning, utan att se
hvarandra och utan att vika ett steg åt sidan, tilldess
att hela kedjan slutligen, likt en mekanik, som ljudlös
svänger på sina gångjärn, stod ordnad i dalen nedanför
höjderna, beredd att möta sin fiende.
</p>

<p>
Denna skickliga och oväntade sidorörelse tvang
Hatzfeld att lämna sin fördelaktiga position och likaledes
uppställa sin front från väster till öster, norrom svenskarne.
Den ofta nämnda höjden blef härigenom än
<a id="page-15" class="pagenum" title="15"></a>
tydligare en nyckel till båda härarnas ställning. Götz
uppbjöd allt för att godtgöra sin ödesdigra försummelse.
Där blef en kapplöpning mellan hans folk och den
svenska afdelningen, som hade längre, men banad väg
till höjden, medan Götz måste genomtränga en tät småskog.
Svenskarne hunno förut; deras kulor begynte vid
Götz&rsquo; anryckande bortsopa hästar och karlar på bergssluttningen.
Svärjande drog sig Götz tillbaka och sökte
skydd i skogsdungen. Men äfven hit nådde de svenska
kulorna; hans folk råkade i förvirring, togs i sidan
af svenskt rytteri och upplöste sig flyende öfver dalgången.
</p>

<p>
Förgäfves sökte han hejda denna besinningslösa
flykt. Så hade man aldrig sett Götz förr, och man hade
dock sett honom i de blodigaste handgemäng, nedtrampande
under Attilas hofvar hela leder af järnklädde
krigare. Hans svärd nedmejade utan åtskillnad flyende
egne och anstormande fiender. Han var fruktansvärd i
sitt raseri; mot honom höll ingen stånd; hans häst
tycktes lika osårbar som han själf. Men en osynlig
hämnare hade utmätt hans stund och sände honom från
fjärran eldgap ett järnklot, som mänskliga lemmar ej
kunde motstå. Det sista man såg af denne blodige
bödel var hans blixtrande värjspets öfver ett moln af
grus, där en svensk kanonkula slog ned. Hans styckade
lämningar, blandade med den svarta Attilas blod, igenkändes
på en guldkedja, fordom röfvad från Pasewalk.
Hans eftermäle i Böhmen, där man glömt hans grymhet
för att minnas hans olydnad, blef ordstäfvet: »bära sig
åt som Götz vid Jankowitz».
</p>

<p>
Hatzfeld sände sin vänstra flygels reserv i elden.
Oordningen blef stor, till följd af terrängen. Samlade
rörelser voro omöjliga. Enskilda truppafdelningar anföllo
<a id="page-16" class="pagenum" title="16"></a>
och tillbakaträngde hvarandra. Utom större manspillan
för de kejserlige, var ingenting afgjordt.
</p>

<p>
Fram emot middagen blef en paus i striden. Hatzfelds
förändrade ställning hade lämnat vägen till Olmütz
fri, och Torstenson öfverlade, om han ej borde framrycka
på denna väg mot Mähren. Men en half framgång
var ej hans sed; fiendens oordning ingaf honom hoppet
att vinna en hel seger. Han stormade en annan höjd,
belägen i Hatzfelds center, men fann, mot förmodan,
ordnade leder, kastades tillbaka och miste tio lätta
kanoner. Denna hans motgång blef signal till en ny
strid utefter hela linien.
</p>

<p>
Början gjorde, mot order, sägs det, Johan de Werth
med sitt tappra bajerska kavalleri. Mot honom stod
Douglas med tio skvadroner, mest skottar och tyskar,
samt två skvadroner finske ryttare under öfverste Henrik
Horn. Mellan hvarje skvadron i båda svenska flyglarnas
första treffen stodo fyrtio musketörer, också ett arf från
Gustaf II Adolfs nya krigskonst. Bajrarne föllo för
desse skarpskyttars välriktade eld, drefvos tillbaka, men
kommo åter och åter om igen, som Pappenheimarne
vid Breitenfeld. Näst Pappenheim, hade den kejserliga
hären ingen så beundrad och älskad hjälte, som Johan
de Werth. Hvar hans bruna häst frustade och hans
röda fälttecken lyste, där stupade allt framför honom,
där var <em>furie</em>, som man den tiden så gärna uttryckte
sig. Fången, slet han sig lös; fallen under sin skjutna
häst, besteg han genast en annan. Hela svenska vänstra
flygeln sviktade under hans hugg och var nära att
sprängas. Reserven ryckte fram, men höll icke stånd
mot den fruktade hjälten. Då märkte Douglas, att
bajrarne, för hvarje gång de kastats tillbaka, åter samlade
sig i skydd af en brigad fotfolk, som stod bakom
<a id="page-17" class="pagenum" title="17"></a>
linien. Redan dödstrött och förtviflande om segern,
lyckades han förena kvarlefvorna af tre skvadroner till
en enda, högg in på det bajerska fotfolket och sprängde
brigaden i stycken. Då fick de Werths folk intet andrum
mer, skingrade sig och drog sin anförare med sig.
Så nära segern, ville de Werth ännu på flykten vid
Tabor ej erkänna sig slagen. Han gjorde allt för att
samla sitt folk till ett nytt anfall, men de hörde honom
icke mer, de flydde till Bajern, där de Werth snart återvann
sitt rykte som oemotståndlig genom en seger mot
fransmännen.
</p>

<p>
Högra svenska flygeln var spridd mellan höjderna,
jagande framför sig Götz&rsquo; slagne ryttare, när den angreps
af starka kolonner från Hatzfelds reserv. Här stredo
Wittenberg, Carl Gustaf, Axel Lillie och kärnan af
svenska hären med Torstensons lifregemente i sin spets.
Striden blef hårdnackad och blodig. Götz, som tillåtit
soldaten allt själfsvåld och alla grymheter, var afgudad
af sina förvildade krigare; nu ville de hämnas hans
skugga. Wittenberg behöfde hela sin krigskonst, Carl
Gustaf hela sin oförvägna tapperhet för att samla och
åter samla sitt skingrade folk. Ändtligen slöto sig deras
leder med samma beundransvärda disciplin från Gustaf
Adolfs tider och öfvergingo i sin tur till anfall. Desse
segervane veteraner framryckte som en fast sluten mur
och trängde allt undan. Fiendens leder genombrötos,
kastade om och flydde med lösa tyglar till Tabor. Hans
artilleri blef taget och riktadt emot hans center.
</p>

<p>
Under denna heta strid, man emot man, mellan
kullarna, blef ingen varse, att fem skvadroner kejserlige
kyrassierer kringgått ställningen och oförväntadt stodo i
svenska härens rygg. Slaget hade varit förloradt, om
<a id="page-18" class="pagenum" title="18"></a>
icke desse djärfve ryttare råkat vara kroater och funnit
ett lockbete, som kom dem att glömma allt för sin roflystnad.
De stötte på svenska härens tross, som var
lägrad i småskogen; fyllda vagnar, vintunnor, kvinnor.
Kroaterne kastade sig öfver vagnarna, hånlogo åt kvinnornas
jämmerrop och började med van hand plundra.
I detta deras käraste nöje stördes de, mot sin förmodan,
genom ett modigt försvar af den annars föraktade trossbetjeningen.
En ung man samlade kring sig de mest
behjärtade och anföll så eftertryckligt de plundrande, att
de nödgades värja sig själfve. Ursinnige, bortjagade de
den lilla skaran, men i nästa ögonblick var den åter
öfver dem som en myggsvärm och tvang dem att lämna
vagnarna. Det drog ut på tiden, Wittenbergs flygel hade
segrat, kroaterne hörde skott falla bakom sig i skogen.
Snart visade sig en skvadron af kurlänningarne och kom
i rätt tid att befria Torstensons maka, just när hennes
försvarare voro nära att duka under för öfvermakten.
Kroaterne flydde, faran var öfverstånden.
</p>

<p>
De kejserliges fotfolk i centern hade framryckt samtidigt
med deras flyglar och anföll svenskarnes center.
Här red Torstenson, hvilken ögonblickligt lät fylla hvarje
lucka; här fick Mortaigne svalka sin brinnande stridslust;
här försvarade blå regementet sin gamla ära. Hatzfelds
infanteri var till stor del nyvärfvadt folk, men fanatiske
katoliker, som eldades ända till dödsförakt af vissheten
att i dag skulle den heliga jungfrun gifva dem seger.
Kampen här blef icke mindre hård än på båda flyglarna,
men blodigare, därför att de stridande trängdes samman,
bröst mot bröst, på det trånga utrymmet mellan skogshöjderna.
Klockan närmade sig fyra på eftermiddagen,
skymningen skulle snart inbryta, och ännu var ingenting
afgjordt.
</p>

<p>
<a id="page-19" class="pagenum" title="19"></a>
Då hade ändtligen båda svenska flyglarna segrat och
svängde nu, på Torstensons order, båda åt norr, så att
de, i förening med sin center, inneslöto den kejserliga
centern i en halfmåne. Utan artilleri, utan kavalleri,
härjadt af svenskarnes och sina egna kanoner samt på
en gång anfallet från tre sidor, höll det kejserliga infanteriet
icke mer än en halftimme stånd, sökte förgäfves
draga sig tillbaka, sprängdes, omringades och måste till
största delen gifva sig fånget. Fältmarskalken Hatzfeld
hade lika förgäfves uppbjudit allt för att uppfylla den
heliga jungfruns löfte. När han såg slaget förloradt,
ville han smyga sig genom de svenska lederna, tvangs
med pistolen för pannan att gifva sig fången och kom
att bevittna sin motståndares seger.
</p>

<p>
Slaget vid Jankowitz den 24 Februari 1645 var af
alla Torstensons segrar den farligaste, den blodigaste,
den mest lysande till sina följder och den mest fruktansvärda
för Sveriges fiender. Kejsar Ferdinands enda
här var tillintetgjord. Ingen kunde räkna de döde, så
vidt kringspridde lågo de i skogarna, på höjdsluttningarna
och i de trånga dalarna. Man antager, att de kejserlige
förlorat 4,000 fallne, hvaribland en fältmarskalk, och
svenskarne 2,000, summa 6,000, eller inemot hvar
femte man, som deltagit i striden. Att räkna de sårade,
ansåg man under trettioåra kriget öfverflödigt. Hvem
hade tid med sådana småsaker? Antages deras antal,
efter krigens sed, hafva varit dubbelt så stort som
de dödes, skulle de utgjort 12,000 och således af
32,000 stridande 18,000, eller mer än hälften, blifvit
urståndsatte att strida. Fångne blefvo 4,000 man och
248 officerare, bland hvilka öfverbefälhafvaren själf,
den tappre fältmarskalken Mercy och kejserlige generalen
Bruay. Hatzfelds hela artilleri af tjugusex kanoner,
<a id="page-20" class="pagenum" title="20"></a>
hans hela tross och en stor mängd fanor blefvo segrarnes
byte.
</p>

<p>
Om, som man säger, kejsar Ferdinand förnummit
kanonernas dån vid Jankowitz ända till Prag, måste han
hafva känt sitt väldes grundvalar darra. Besviken af
den heliga jungfrun, skyndade han att på omvägar fly
till sin hufvudstad. Tallösa flyende skaror uppfyllde i
hans spår alla vägar till Wien. Äfven där kände man
sig ej mera säker, ty hotande nalkades fursten af Siebenbürgen,
och mången sökte sin räddning längre söderut.
Kejsaren stannade modigt kvar för att samla bundsförvanter
kring spillrorna af sin krossade härsmakt.
Detta lyckades till en början illa. Kurfursten af Sachsen
slöt separatfred med svenskarne, Bajern ansattes af Turenne,
Spanien af den store Condé, påfven vägrade
penningar, Torstenson närmade sig, och än en gång vattnade
svenske, vattnade finske ryttare sina hästar ur
Donaus böljor.
</p>

<h3 class="chapter" id="chapter-1-3">
<a id="page-21" class="pagenum" title="21"></a>
3. Slagfältet.
</h3>

<div class="motto">
<p class="motto">
En gärning i mörkret ... engång måste
han komma i dagens ljus.
</p>

</div>

<p class="first">
<span class="firstchar">N</span>attens skuggor utbredde sig öfver de snöiga bergen,
de blodiga dalarna. Vinden hven isande kall, bivuakeldarna
brunno, månen steg röd öfver skogstopparna. I
dess ovissa sken sågos än här, än där mörka leder af
ryttare med glimmande vapen vid dalarnas mynningar.
En del af den utmattade svenska hären fick ingen hvila:
häst och karl stodo på vakt. Johan de Werth var icke
att tro; det sades om honom, att han aldrig sof, innan
han aftvått ett nederlag med en seger.
</p>

<p>
De lycklige, som fått en brödkant eller en half
bägare vin, kastade sig ned vid eldarna, lika godt huru,
än i ginstbusken, än på den leriga och af blod slippriga
marken; än med hufvudet på en sten och fötterna i en
vattenpöl, endast så nära elden som möjligt. Snart voro
de försänkte i djup sömn, intill dess att de åter vaknade
af köld på den bortvända sidan, vände så denna frusna
sida mot elden och somnade åter. Andra fingo ingen
sömn för blödande sår, refvo en trasa ur fodret af sina
lifrockar, stillade blodet och fördrefvo tiden med att
maka nytt bränsle på elden. Några mumlade tyst en
aftonbön, några hvisslade, några småsjöngo och tystades
<a id="page-22" class="pagenum" title="22"></a>
ned af sömniga grannar. Andra, som sågo en kamrat
hafva åtkommit ett byte, framdrogo ur fickan smutsiga
tärningar och försökte sin lycka. Äfven detta svaga sorl,
som liknade nattvindens sus i tallarna, tystnade småningom.
Man hörde numera endast de svaga tonerna
af en psalm från det skotska lägret, skyltvakternas
aflägsna rop, en döendes sista klagande suck, där han
låg öfvergifven på fältet, eller tjutet af en varg, som
ströfvade kring bland bergen och vädrade rof.
</p>

<p>
Borta vid skogsbrynet, där striden stått het och de
fallne lågo i högar, rörde sig stundom smygande gestalter
i skuggan af träden. Det var marodörerne, likplundrarne,
hvilkas yrke var att bestjäla döden. De
vågade icke begagna lykta, de kröpo på magen emellan
blodpölarna, trefvade med sina roflystna naglar öfver de
döde och sökte att i månskenet upptäcka ett byte, som
lönade sig. Här och där låg en svårt sårad, som ännu
gaf tecken till lif. Marodören tilltäppte hans mun med
sand för att ej förrådas af hans jämmerrop, fingrade i
hans fickor, afdrog hans stöflar, rustning och vapen,
om de dugde till något, och afskar utan betänkande
hvarje finger, som bar en ring. Stundom var denne
plundrare lycklig nog att finna en officer, som bar en
guldkedja, ett silfverkors eller en fylld börs. Då hände
sig, att marodören, där han låg framlutad öfver den
döde, plötsligt spratt till och kände ett hvasst dolkstygn
i ryggen. Det var en annan liktjuf, som, girigare än
han själf, kom att frånrycka honom hans rof, och snart
därpå låg den förste röfvaren själf blödande bredvid
sitt offer, kännande huru hans fickor tömdes af andra
händer.
</p>

<p>
Nattens milda måne, du som så blek och lugn ser
ned från din höjd på mänskornas strider, hvilka missdåd
<a id="page-23" class="pagenum" title="23"></a>
har du icke bevittnat och bevittnar ännu på de slagfält
man kallar ärans!
</p>

<p>
Vid en bivuakeld på vänstra svenska flygeln vakade
långt efter mörkrets inbrott vidpass trettio ryttare af det
skotska covenantet under böner och lofsånger. En grånad
ryttmästare uppläste för dem ett kapitel ur Domareboken
om Gideons segrar. En ung ryttare, knappt tjugu år
gammal, kände Anden mana till vittnesbörd midti den
ogudaktiga hop, bland hvilken de stredo, steg upp på
en kanonlavett och begynte predika. Det var samma
hänförelse, samma bildrika språk ur Gamla testamentets
krigskrönika, som vid denna tid genljöd i Skottland och
England kring Carl I:s fallande tron. Äfven desse besoldade
knektar kände sig strida mot Antikrist, när de
stredo mot påfvens härar, och gingo lika hänryckte mot
döden med Herrens och Gideons svärd.
</p>

<p>
Kvarlefvan af de två glesnade finska skvadronerna
bivuakerade vid skottarnes sida. Det finska folklynnet
är lättare hänfördt, än man af dess tröghet kunde förmoda.
Man såg desse trötte och ännu blödande ryttare
glömma sin hvila och lyssna på skottarnes sång, som de
icke förstodo, men hvars hänförelse anslog och smittade
dem. En ung fältpredikant begagnade tillfället, upptog
sin finska psalmbok och anslog en psalm för segern.
Melodin stämde ej illa med skottarnes; det var icke
första gången under trettioåra kriget, som den skotska
och finska lofsången gemensamt prisade Gud.
</p>

<p>
Vid foten af den kulle, där Götz blifvit slagen,
lågo, bland många döde, två svårt sårade ännu vid lif.
Det var en seglifvad svensk ryttare, skjuten tvärs genom
veka lifvet, och en kejserlig stallmästare, hvars högra
arm blifvit afhuggen ofvanför armleden. Båda, nyss
fiender, men nu liggande lika hjälplösa vid hvarandras
<a id="page-24" class="pagenum" title="24"></a>
sida i eländet och mörkret, hade vaknat ur en lång
svimning af blodförlust och kände en tröst att dock höra
bredvid sig en lefvande varelse.
</p>

<p>
&mdash; Lefver du, kamrat? frågade stallmästaren med
matt röst på tyska.
</p>

<p>
&mdash; Som man kan lefva på ett stekspett, svarade
svensken, som nödtorftigt lärt sig samma språk.
</p>

<p>
&mdash; Har du en hand kvar och ett finger att trycka
af en laddad pistol? ... Jag har ingen, jag.
</p>

<p>
&mdash; Har du så brådt till påfvens skärseld? genmälde
svensken. Jag tycker, att du fått nog.
</p>

<p>
&mdash; Hör du ej marodörerne? Jesus Maria, de komma
hitåt!
</p>

<p>
Ett misstänkt prasslande i buskarna gaf tillkänna,
att hans fruktan icke var ogrundad. Själfva döden
syntes en olycklig sårad lätt mot att råka i marodörernes
händer. Ryttaren framdrog med synbar ansträngning en
pistol ur sitt bälte, spände hanen och betraktade något,
som rörde sig under trädens skuggor. Om en stund var
detta okända något åter försvunnet och allt så tyst, att
man kunde höra skottarnes psalm, emedan vinden låg
därifrån.
</p>

<p>
&mdash; Kamrat &mdash; började åter stallmästaren &mdash; har du
en fältflaska? Jag försmäktar af törst.
</p>

<p>
&mdash; Jag likaså, sade ryttaren. Min flaska är tom
som min ficka, men bäcken är icke tio steg härifrån.
Jag skall försöka krafla mig dit.
</p>

<p>
Det lyckades honom med osägelig möda och ett
bredt blodspår, där han kröp fram i det våta gräset,
men när han kom till bäcken, svimmade han åter
och låg en stund sanslös. Därpå vaknade han, fyllde
sin stormhatt med blodigt vatten, drack och kände sig
vederkvickt.
</p>

<p>
<a id="page-25" class="pagenum" title="25"></a>
&mdash; Skall jag låta papisten gå törstig i skärselden?
tänkte han vid sig själf. &mdash; Fulingen, om jag det
näns: han får hett nog ändå. Sutte jag nu på Morskers
rygg!
</p>

<p>
Och han kraflade sig lika mödosamt tillbaka till sin
sidokamrat. Värst var att icke spilla ut vattnet, men
det lyckades honom bevara hälften i stormhatten.
</p>

<p>
&mdash; Drick nu din herres afskedsskål, det är hans
vin i vattnet! sade ryttaren, framräckande stormhatten,
med en anspelning på Götz, hvars färger den sårade bar.
</p>

<p>
Stallmästaren tömde begärligt den blodiga drycken,
drog en djup suck af lättnad och sade med en af rörelse
darrande stämma:
</p>

<p>
&mdash; Säg mig ditt namn, kamrat, att jag må bedja
ett <em>pater noster</em> för dig.
</p>

<p>
&mdash; Tvi mig, om du får så mycket som en rutten
rofva för ditt <em>pater noster</em>! genmälde ryttaren. Axelson
heter jag, mig till heder och ingen skam, korporal vid
lifregementet, om jag lefver i morgon. Har varit ridknekt
hos en halfgalen fröken, som för närvarande är
den stormäktiga drottning Kristina af Sverige. Hatten
af, karl ... Jaså, du har hvarken hatt eller arm. Om
det kan göra dig ett nöje, så tänker hon sätta din påfve
i en hönsbur och din kejsare i ett glasskåp.
</p>

<p>
&mdash; Jag skall bedja för dig, kättare, jag skall strida
med draken om din själ, svarade olyckskamraten. Men
jag beder dig, tala icke så stormodigt. Min herre, fältmarskalken,
kan höra dig. Han är död nu, hans kropp
ligger i trasor därborta, men var aldrig säker, han går
igen, han. Huru skulle ej han gå igen! Heliga Guds
moder, så mycket, så mycket på samvetet, och ändå var
det ett, ett, ett, mot hvilket allt annat var intet. Det
var i Finland det, Axelson. Har du varit i Finland?
</p>

<p>
<a id="page-26" class="pagenum" title="26"></a>
&mdash; Spike mig, om jag varit i det förhäxade landet,
men nog har jag haft att göra med finntroll. Ett
kände jag, och hon kunde flyga. Nå, hvad gjorde din
herre i Finland? Var det ett äkta fähundsstreck, eller
slog han bara ihjäl en karl för att ärfva honom? ...
Aj, den fördömda blybiten sitter mig som en mara i
ryggen.
</p>

<p>
&mdash; En präst, Axelson, en präst! Skicka mig en
präst, jag har icke långt kvar, jag vill bikta! Aldrig
har det kommit öfver mina läppar förut, men nu vill
det fram, jag är evigt förlorad, om det ej nu kommer
fram. Icke rådde jag för det; jag lydde ju hans befallning.
Men det är så kallt, Axelson, jag fryser i
själen, när jag tänker på huru vi ryckte af henne mårdskinnskappan
och kastade henne så tunnklädd ut på de
kalla drifvorna. Si, de fina kläderna hade vi tagit från
henne förut, för dem hade den andra begär till, och så
klädde vi henne i en fattig kjol och tröja, som vi köpte
af fiskarefolket för att vi skulle resa säkre för röfvare,
sade vi. Men mårdskinnskappan läto vi henne behålla,
tilldess att vi kommo midt i skogen; då kastade vi
henne ur släden ... Det var icke jag, det var icke jag,
Axelson, det var den andra; hon var stark, hon. Jag
körde ... hästarna stegrade sig ... aldrig har jag så piskat
hästar förr, men de stegrade sig. Då måste jag ju se
henne, där hon reste sig upp i snödrifvan och sade
intet ord, endast såg på oss, såg på oss, såg på oss!
Jesus Maria, hon var så vacker då; hon sken som en
madonna för mina ögon, och så har jag sett henne hvar
natt nu i nitton år. Hvar natt har hon kommit till
mig, hvar natt har jag frågat henne: »Heliga Maria, är
det du?» Och hvar natt har hon svarat: »Jag är hon,
som du vid denna tid på natten lämnat öfvergifven i
<a id="page-27" class="pagenum" title="27"></a>
drifvan.» Då har där gått en kall kåre öfver min rygg,
och jag har sagt till henne: »Lämna mig i fred, fråga
min herre!» Det var ju icke jag, Axelson, det var
icke jag ... Hvarför hafva de afhuggit min högra arm?
Icke var det den armen, som utkastade henne, det var
den, som piskade hästarna och körde ifrån henne bort
i vinternatten ...
</p>

<p>
Utmattad föll den sårade i en lång vanmakt.
</p>

<p>
&mdash; Kunde tro, att det var något gammalt bofstreck,
mumlade Axelson trohjärtadt. Uh, det är kallt. Är
det slut med honom, så har han gått dit, där han nog
får värma sig. Gud hjälpe den stackaren; när allt
kommer till boks, är det inte så helt med någon af oss.
Tänk på dig själf, glada gosse, om du snart får svettas
för alla dina dumma streck med östgötatöserna här i
denna syndiga världen!
</p>

<p>
Steg hördes på gångstigen, och ur skuggorna framträdde,
åtföljd af sex soldater med bårar och lyktor,
samme unge präst, som kort förut upptagit psalmen
med skottarne. Petrus Luth hette han, numera fältpredikant
vid det finska rytteriet. Han kunde icke bortsofva
en natt, när han visste så många blöda, och
gick ut i den kristliga kärlekens tjenst att trösta de
döende och rädda de sårade, som möjligen ännu kunde
vederfås.
</p>

<p>
Den tysta skaran närmade sig, vägledd af Axelsons
röst, och lyste på den fallne med lyktan.
</p>

<p>
&mdash; En af de våra, en svensk. Lyft honom varsamt
på båren!
</p>

<p>
Så varsamt kunde den sårade icke vidröras, att han
ej gaf ett anskri af smärta. Men när man ville bortföra
honom, sade han:
</p>

<p>
&mdash; Med förlof, är icke ers vördighet präst?
</p>

<p>
<a id="page-28" class="pagenum" title="28"></a>
&mdash; Jag tjenar den herren, som helar kropp och själ,
svarade fältpredikanten.
</p>

<p>
&mdash; Tack skall ni ha. Gör mig till folk, om ni kan,
ers vördighet, och håller ej den usla lifshanken hop, så
läs en bön för min fattiga själ. Jag vet hvart jag går,
men här bredvid ligger en stackars papist, som lärer få
badstugan varm för något dumt streck i Finland. Kastat
en sjuk kvinna ur släden. Läs öfver honom först; han
ropade nyss på prästen.
</p>

<p>
Götz&rsquo; svårt stympade stallmästare undersöktes och
kvicknade till, när han vidrördes. En droppe vin på
de brännande läpparna återgaf honom för en kort stund
förmågan att tala. I det svaga månljuset föreställde han
sig, att en biktfader af hans egen tro kommit att afhöra
hans bikt.
</p>

<p>
&mdash; <em>Ave Maria, gratia plena, dominus tecum!</em>
började han.
</p>

<p>
&mdash; Min vän &mdash; sade prästen, lutande sig öfver honom
för att uppfatta de svaga, afbrutna orden &mdash; har du
något på ditt samvete, så fördölj det icke, ty din stund
är nära, och din frälsare lefver!
</p>

<p>
Den sårade samlade sina sista krafter för att fasthålla
en redig tankegång.
</p>

<p>
&mdash; Hette Peltonen ... född i det lutherska kätteriet
... Estland ... sedan rättrogen katolik ... Feldmann ...
Var tjugu år ... råkade i tvist med min broder om en
yxa ... slog ihjäl honom på fältet ... rymde till grefve
Mansfeld i Pommern ... kom till grefve Götz ... han
stred då <em>mot</em> kejsaren ... följde honom till Marienburg
... svenska kungen var där ... en rik jude lånade kungen
pengar ... Min herre och judens dotter ... ungt folk ...
hon nästan ett barn ... Grefven bortröfvade henne i
skogen ... tog skatterna ... gick öfver till kejsaren ...
<a id="page-29" class="pagenum" title="29"></a>
förde judinnan med sig ... vigdes i Wittenberg ... luthersk
präst, en judinna ... hvad skulle det hålla? ... ledsnade
... Feldmann, för henne tillbaka till juden! ... Thamar
sade: hvad skulle vi föra henne dit? ... Hon har många
skatter kvar ... Sade till grefvinnan: grefven är i Viborg
... Reste till Danzig ... hösten ... hafvet ... Finland ...
vintern ... natten ... släden ... drifvan ... <em>Pater noster,
qui es in cælis</em> ... <em>sanctificetur nomen tuum</em> ...
</p>

<p>
En blodström forsade fram ur den sårades mun och
tillslöt för alltid dessa läppar, som ljugit så mycket och
dock fingo, till lön för sin sista sannfärdiga bekännelse,
helga den Allsmäktiges namn.
</p>

<p>
Petrus Luth uppläste den afbrutna bönen till slutet,
gjorde korstecknet öfver den fallne påfvetjenaren och
yttrade tankfull, medan hans knektar bortburo den ännu
lefvande sårade:
</p>

<p>
&mdash; Den af oss, som icke syndat, må kasta första
stenen på denne syndare. En gärning i mörkret har
aldrig kommit till människors kunskap, och si, där ligga
många år och ett helt lif emellan, men den gärningen
måste engång komma i dagens ljus. Han tränger sig
fram öfver våra döende läppar, han uppstår ur grafvarna
för att anklaga oss inför Gud. Rättfärdige hämnare,
hvilket ansvar och hvilken dom!
</p>

<p>
I detta ögonblick syntes en jättelik skugga afteckna
sig på skogshöjdens krön mot den månljusa horisonten
i öster. Var det Götz&rsquo; blodiga vålnad, eller var det
ryttaren på den röda hästen, som hånleende betraktade
sitt verk i dalarna?
</p>

<p>
Långsamt grydde morgonen öfver denna förfärliga
natt, som för så många sårade hade synts evighetslång.
En del af desse olycklige blefvo nu uppsökte och förde
till fältskärerne. De, som förmådde det, släpade sig
<a id="page-30" class="pagenum" title="30"></a>
själfva fram till förbindningsstället. Många förgingos
utan omvårdnad. De lefvande och helbrägda hade annat
att göra. Det var icke nog att vinna en seger; den
skulle också begagnas. Fienden skulle förföljas så
långt det var rådligt; ännu voro många fångar att taga,
mycket byte att eröfra. Hvad skulle man företaga med
de flera tusende kvinnor och barn, som åtföljt den
slagna hären och ej hunnit rädda sig med dess spillror
på flykten? Somliga fingo ett barmhärtigt brödstycke
af de tagna förråden och drefvos därefter bort att
tigga, stjäla eller dö af hunger i skogsbygderna. Andra
öfversvämmade svenska lägret och bortjagades som
herrelösa hundar. Åter andra sammanrotade sig i band
vid utkanterna af lägret, plundrade hvad de öfverkommo,
ertappades och nedhöggos af de förbittrade
trupperna.
</p>

<p>
Åt svenska hären förunnades endast en dags hvila.
Befälet hade ett mödosamt arbete att samla sina skingrade
leder, räkna, ordna, förpläga dem som ännu befunnos
i stridbart skick, utdela nödiga order och fördela
i rullorna de fångar, som voro villige att ingå i svensk
tjenst. Deras antal var stort och uppgick till mer än
hälften af fångarne. På detta sätt fyllde ofta en segrande
här de luckor, som striden efterlämnat. Kriget hade
uppfostrat skaror af legoknektar, som sålde sig åt den
högstbjudande, lika godt hvem, endast där var att
vinna sold och byte. Det stora flertalet af dem som
utsögo det olyckliga Tyskland voro själfve tyskar.
Svenskar och finnar sålde sig icke. Men legoknektarnes
tallösa hop förstärktes af äfventyrare från alla Europas
länder.
</p>

<p>
Sedan Torstenson uppfyllt en segrares mest brådskande
pligter, var hans första omsorg att uppsöka sin
<a id="page-31" class="pagenum" title="31"></a>
maka, som i går varit så nära att råka i kejserlig
fångenskap. Han fann henne i bondgården bakom högkvarteret,
upptagen af de sårades vård och förplägningen
af ett talrikt följe. En fältherres gemål i fält måste
vara beredd på mödor och faror. Hon hade på sin
lott omsorgen om det familjelif, som så besynnerligt
rörde sig vid arméernas sida, hvilket gaf henne med
ett stort inflytande äfven många bekymmer. Hennes
lägerplats var på engång ett lasarett, en bespisningsanstalt
och ett litet hof, där hon regerade som en
drottning, omgifven af en talrik betjening och officerarnes
hustrur som uppvaktande kammarfruar. Fru
Beata De la Gardie var ingen skönhet, som sin syster
Sofi. Hennes porträtt i den svarta dräkten, prydd med
ett band af hvita pärlor, kvarlämnar intrycket af en
ordningsälskande, klok och beslutsam husmoder, hvars
lugna blå ögon röja på samma gång mildhet och
fasthet.
</p>

<p>
&mdash; Jag har en ung man att tacka för min befrielse
och anbefaller honom i gunstig åtanke, yttrade fru Beata
till sin gemål fältmarskalken efter det första återseendets
frågor. &mdash; Det var han som, i spetsen för trossbetjeningen,
uppehöll fienden med sitt tappra försvar, tills hjälp
hann anlända. Beklagligen är han sårad. Men hvar är
han? fortfor hon, skådande kring sig i den stora, folkfyllda
stugan.
</p>

<p>
&mdash; Han har gått ut att se om sin häst, svarade en
blesserad trosskusk, som med möda uppreste sig i ett
hörn af stugan.
</p>

<p>
&mdash; Gått ut? Med sådana sår! Kalla in honom!
</p>

<p>
Den kallade kom. Det var en smärt yngling om
aderton år, i hast förbunden och blek af blodförlust.
Hans vänstra öga och högra hand voro betäckta af
<a id="page-32" class="pagenum" title="32"></a>
blodiga bindlar. Ofvanom det fria högra ögat syntes
ett stort brunt ärr, liknande märket efter en hästsko.
</p>

<p>
&mdash; Ditt namn? frågade fältmarskalken, som tyckte
sig hafva sett detta ärr engång förut.
</p>

<p>
&mdash; Benjamin Zevi, svarade ynglingen med nedslagna
ögon.
</p>

<p>
&mdash; Att döma efter din dräkt, en jude?
</p>

<p>
&mdash; Ja.
</p>

<p>
&mdash; Jag har sett dig förut under ett annat namn
och en annan dräkt.
</p>

<p>
Allt blod, som den unge juden ännu hade kvar,
rusade upp till hans kinder.
</p>

<p>
&mdash; Jag hette då Urban Niemand och hade äran utnämnas
af ers excellens till sergeant vid nylänningarne
efter andra slaget vid Breitenfeld.
</p>

<p>
&mdash; Hvad? Och nu jude?
</p>

<p>
&mdash; Jag var blind och fick afsked. Min morfar är
jude. Han sände mig på en beskickning till Prag, när
vi oförväntadt stötte på fiender och nödgades söka skydd
hos svenska trossen.
</p>

<p>
&mdash; Skada! Det hade kunnat blifva något af dig.
Du stred med Slange vid Breitenfeld, och nu säges du
hafva förhållit dig tappert i går. Begär en ynnest
af mig!
</p>

<p>
Ynglingen störtade till hans fötter.
</p>

<p>
&mdash; O, ers excellens, gif mig igen min grad, låt
mig dö för er!
</p>

<p>
&mdash; Han talar i feberyrsel! anmärkte en ung adelig
jungfru, som steg fram ur folkhopen och vördnadsfullt
hälsade fältmarskalken.
</p>

<p>
Jungfru Hagar Ryning var honom icke obekant;
hon hade följt hans maka från Sverige öfver till Holstein,
delat hennes resor och mödor, vunnit hennes och fältmarskalkens
<a id="page-33" class="pagenum" title="33"></a>
ynnest som en alltid klok, rådig och frimodig
följeslagarinna under fältlifvets många besvärligheter.
Fru Beata hade utbedt sig detta välbehöfliga
sällskap af sin syster, presidenten Kurcks gemål, fru
Sofi De la Gardie, och denna åter hade sina skäl att
utverka ett samtycke till resan af riksrådinnan Ryning
på Riseberga. Det hade kostat presidentskan ej liten
möda och öfvertalningskonst att härtill förmå en så
fredlig och praktisk husmoder som frun på Riseberga,
men hvad förmår ej en omtänksam mor, som vill försäkra
sig om en bortflydd son? Hagars trolofvade,
Gustaf Kurck, hade i kriget glömt både moder och
fästmö. Flamman vid nitton år hade hastigt förkolnat,
och fästmön utsändes för att tända den åter.
Fåfänga omsorger! Gustaf Kurck stred icke i Torstensons
här, hans trolofvade tog ej ett steg för att
uppsöka honom. För en älskare fanns ingen plats i
Hagars hjärta.
</p>

<p>
Den forne sergeanten Urban Niemand, numera judeagenten
Benjamin Zevi, stirrade på sin tvillingssyster som
på en synvilla. De hade icke återsett hvarandra sedan
i Stockholm för två år sedan, och ingen af dem hade
väntat finna den andra här. Hagar uppfattade ögonblickligt
situationen. Att röja sin skyldskap med denne
unge jude hade varit att aflyfta slöjan öfver hennes förflutna
lif; det hade varit att åter ifrågasätta det nya
namn, som gaf henne ett fäste i lifvet och om hvars
tillkomst ingen här visste annat, än att Ryning adopterat
en anförvant till familjen Kurck.
</p>

<p>
&mdash; Jag talar icke i yrsel, jag har stridt i Neunburg,
vid Breitenfeld och mot elden i Stockholms slott; jag
kan strida ännu för drottning Kristina, utbrast den
<a id="page-34" class="pagenum" title="34"></a>
sårade häftigt, med en harmfull blick på den okända,
som så förunderligt liknade hans syster Hagar.
</p>

<p>
&mdash; Ditt vänstra öga är utslaget, du har förlorat två
fingrar af din högra hand. Begär en annan belöning;
du kan icke strida mer! yttrade fru Beata De la Gardie
medlidsamt.
</p>

<p>
&mdash; Jag har ett öga och tre fingrar kvar, var det
stolta svaret.
</p>

<p>
Fältmarskalken betraktade honom med en vacker
blick.
</p>

<p>
&mdash; Min gemåls befrielse har kostat hären en tapper
soldat. Gå till fältskärn, min son; du behöfver honom.
Kom åter, när dina sår äro läkta; jag skall hafva dig i
åtanke.
</p>

<p>
Ynglingen bortleddes, vanmäktig af blodförlust. Hans
halfslocknade blick dröjde ännu vid Hagar.
</p>

<p>
&mdash; Är det hon? sade han tyst vid sig själf.
</p>

<p>
Hade han kunnat skåda in genom systerns lugna,
kalla blick, skulle han upptäckt andra känslor. Hon var
en af de tre, som ej kände kärleken, ej kunde försaka
sig själf, ej uppoffra sig för en annan, men hon hade
lärt sig att gråta invärtes.
</p>

<p>
Fältmarskalken hade blott få minuter att offra på
detta besök och satt åter till häst, när Hagar Ryning
bad honom tillåta ett hastigt ord.
</p>

<p>
&mdash; Hvad är det? Var kort!
</p>

<p>
&mdash; Eders excellens täcktes bevilja den unge mannen
ett ynnestbevis. Han är dotterson och arftagare till den
rike Ruben Zevi i Regensburg. Han skall anse sig
kungligt belönad, om ers excellens beviljar honom ett
skyddsbref för hans morfaders hus, när svenska hären
inrycker i Regensburg.
</p>

<p>
Torstenson eftersinnade.
</p>

<p>
<a id="page-35" class="pagenum" title="35"></a>
&mdash; Hvad? Ruben Zevi? Mina knektar lära ej tacka
mig, när de gå miste om ett så fett byte, men jag har
gifvit mitt ord; se här!
</p>

<p>
Och han räckte den unga flickan ett i hast påtecknadt
blad ur ett litet plånhäfte, som han ständigt
bar under kyllern för att hafva till hands vid en skyndsam
skriftlig order. Nästa ögonblick galopperade han
bort till en annan del af det vidsträckta slagfältet.
</p>

<h3 class="chapter" id="chapter-1-4">
<a id="page-36" class="pagenum" title="36"></a>
4. En fältflamma och ett fältlasarett.
</h3>

<div class="motto">
<p class="motto">
Oförstörbar ... född till makten, som
jag och den tredje.
</p>

</div>

<p class="first">
<span class="firstchar">D</span>et gör mig ondt om den unge juden, sade fru Beata
De la Gardie till Hagar Ryning, när de åter
befunno sig i stugans tarfliga kammare, hvilken nu
beboddes af makan till honom, som besegrat en kejsare.
&mdash; Se till, att han vårdas väl! Du kände hans familjeförhållanden?
</p>

<p>
&mdash; Jag skall besöka honom hos fältskärn. För två
eller tre år sedan såg jag honom i Stockholm. Hans
morfader Ruben Zevi besökte presidenten Kurck.
</p>

<p>
&mdash; Hvem är denne Ruben Zevi, för hvilken du begärde
ett skyddsbref?
</p>

<p>
&mdash; Judarnes konung i vår tid, ers nåd, eller det
som måhända är mer: konungarnes jude. Utan honom,
utan hans guld, kan ingen armé rycka i fält, ingen
furste i Europa hoppas en framgång. Hans ord gäller
mera än kejsarens, mera än påfvens; det öppnar alla
fästningars portar, det hvässer eller förslöar alla svärd.
Han kunde tvinga detta olyckliga krig att upphöra i
morgon och diktera i öfvermorgon en allmän fred,
om han ville det. Men han vill det icke, jag vet ej
hvarför.
</p>

<p>
<a id="page-37" class="pagenum" title="37"></a>
&mdash; Det är icke möjligt! Det vore att förnedra
snillet och tapperheten, det vore att lägga världen i
guldkedjor!
</p>

<p>
&mdash; Ers nåd har rätt, och likväl är det så. Eder
ärorike gemål skall vara den förste att intyga det. Hans
snille och tapperhet förmå allt, blott icke att göra guld.
Påminner sig ers nåd huru en så stor fältherre nödgades
1641 i November och December ligga två månader
overksam vid Winsen i Lüneburg?
</p>

<p>
&mdash; Jag påminner mig det. De weimarska trupperna
öfvergåfvo hären.
</p>

<p>
&mdash; Och weimarska trupperna öfvergåfvo hären för
att de ej utfingo sin sold. Ruben Zevi sände sitt guld,
och eder store gemål gick till nya segrar.
</p>

<p>
&mdash; Och om så vore? Hos upphöjda själar finnes
likväl någonting, som icke är falt: pligt, heder, fosterland.
Jag vill ej höra mera om köpta segrar. Desse
judar tro sig kunna köpa allt, och de förstå ej, att ett
folk växer till storhet, icke genom deras guld, men
genom dygder och mannamod. Låt oss återgå till de
sårade! Gör i ordning nya bindlar och nytt charpie!
Jag går förut och väntar dig med förbindningsmedlen.
</p>

<p>
Medan Hagar var sysselsatt med dessa anordningar,
hörde hon utanför i stugan högljudda röster. Det var
pfalzgrefven Carl Gustaf, som under sin ridt mellan
truppafdelningarna nalkats bondgården och begagnat tillfället
att, äfven han, efterfråga huru fältherrens gemål
befann sig efter gårdagens äfventyr. Dörren stod halföppen,
Hagar kunde höra pfalzgrefvens skämt med officerarnes
fruar. Han var i dag så uppsluppet glad, som
ju en ung officer måste vara dagen efter en seger.
Han berättade för hvem som ville höra honom de
befängdaste uppträden från gårdagens strid. Kriget och
<a id="page-38" class="pagenum" title="38"></a>
faran tycktes för honom vara en lustbarhet. Ingen kunde
af hans beskrifning ana, att striden varit så blodigt het,
att han lika ofta slagits för lifvet som för segern, att
de fleste officerarne vid hans regemente blifvit skjutne
och att han själf blott genom ett underverk sparats för
Sveriges framtid. Han anhöll skrattande om en sax för
att jämna sitt långa hår, som på högra sidan blifvit
konstskickligt afskuret af en kula, eller om nål och tråd
för att hopsy hålet i sin genomskjutna hatt, emedan
hans fältskräddare tyvärr dugde lika litet till hattmakare,
som till hårfrisör. Men han omtalade icke det tredje
kulhålet i sin lifrock under harneskets armveck eller den
fjärde kulan, som trängt genom lifrocken ända till skjortan
och gjort en blånad i hullet, utan att där kvarlämna ens
en blödande rispa. Hans munterhet gällde desse Götziske
blodsugare, som stoppat sina fickor fulla med kopparslantar,
korfvar och helgonbilder, röfvade från deras
egne landsmän; desse mähriske bonddrängar, som kastat
sig till marken och låtsat vara döde, men började nysa
af krutröken; desse sachsare, som tappat stigbyglarna
under flykten och hängde som maltpåsar vid hästens
man; denne finnpojke, som envisades att hala en kanon
öfver bäcken med den framgång, att både han och
kanonen blefvo kvarsittande i dyn. Men &mdash; tillade den
unge öfversten med en lätt anspelning på egna svikna
förhoppningar &mdash; hvarför skulle Hatzfeld förlita sig på
en kvinnas löften?
</p>

<p>
Hagar hade ej varit flicka och nitton år, om
hon motstått frestelsen att kasta en förstulen blick på
denne unge hjälte, som så litet tycktes akta faran och
döden. Pfalzgrefven Carl Gustaf var då tjugutre år, till
växten snarare under än öfver medellängd, icke den
korpulente herre, som senare porträtter afbilda, snarare
<a id="page-39" class="pagenum" title="39"></a>
smärt och vig, liflig och rörlig; hyn mörklagd; svart,
långt hår, som nedföll öfver de breda skuldrorna; kloka,
djärfva blå ögon, buktig örnnäsa, framstående grof haka
och stor mun, hvars beslutsamma, något tjocka läppar
beskuggades af mycket smala mustascher, medan kinderna
voro slätrakade enligt tidens bruk. Sådan finnes
han afbildad i Gripsholm på sin starka, bruna häst
under slaget vid Jankowitz, i gul-kyller med blått skärp
och hvit hattplym. Af fursten eller hofmannen såg man
knappt något mer än den obesvärade hållningen. Man
tyckte sig se en löjtnants fria sätt på en visit hos
damer, där han vet sig vara gärna sedd och är viss att
behaga.
</p>

<p>
Äfven pfalzgrefvens tid var i dag knappt utmätt,
men han hade varseblifvit Hagar och inträdde i hennes
kammare med den förtrolighet, som gemensamma faror
och mödor alstra under ett fälttåg. Han hade ju tillbragt
mången ledig kväll på en tillfällig rast hos fältmarskalken
och dennes gemål. Den unga intelligenta för detta bokvårderskan
hos drottning Kristina var en förströelse, så
god som en annan, efter det beständiga vapenskramlet
och kurlänningarnes dryckeslag.
</p>

<p>
Det hade roat honom, själf lärd, att gyckla med
jungfru Rynings lärdom och icke minst att erfara mera,
än han visste förut, om insidorna af drottningens
karakter och enskilda lif, sedan hon blifvit en vuxen
ungmö. Men låg där under hans skenbart oförställda
frågor en god del diplomatisk slughet, så voro svaren ej
mindre försiktiga. Hagar Ryning hade icke låtit aflocka
sig mer, än hon själf fann rådligt, och därmed hade
deras förtroliga meddelanden fått likhet med ett schackspel,
i hvilket drottningens person var den dominerande
insatsen. En för detta hofjungfru måste ju veta huru
<a id="page-40" class="pagenum" title="40"></a>
betydelsefullt just detta ämne var för den unge pfalzgrefven.
Hon behandlade det med en världsdams fina
takt, men det roade henne att genomskåda frågornas
afsikt och gäcka den högborne friarens spioneri, än
med ett hopp att vara ihågkommen och älskad, än med
antydningar om drottningens ofta yttrade afsky för giftermål.
Följden blef en förtrolighet, som sällan uteblifver,
när två unga kvickhufvuden munhuggas om en tredje,
hvilken står öfver dem båda. Hagar Ryning hade blifvit
en oumbärlig tändsticka i en tjugutreårig krigares fältlif
på lediga stunder och skulle hafva blifvit mer, om ej
hennes stolthet varit fullt jämförlig med hans.
</p>

<p>
&mdash; Hvad menar han? sade hon stundom till sig
själf. &mdash; Den lille pfalzgrefven må icke tro, att jag nedlåter
mig till att vara hans rodocka.
</p>

<p>
&mdash; Se här hvad jag söker! yttrade lätt den unge
fursten vid inträdet i kammaren. &mdash; Er sax, jungfru
Ryning. Vill ni ej göra mig tjensten att jämna mitt
hår här vid högra örat? ... Nej, kom mig icke för nära!
Ni är farligare än en kula.
</p>

<p>
Hagar tog saxen och utjämnade skrattande stället,
som anvisats henne, där kulan afskurit en lock så hvasst,
att en sax ej kunnat klippa hvassare. En lång, svart
lock, närmast till kulans offer, föll ljudlöst till golfvet.
Hagar upptog den fallna hårlocken och sade:
</p>

<p>
&mdash; Jag tackar eders furstliga nåde för ett minne af
den tappraste soldat i hennes majestäts här. Lofva mig
att bevilja en bön, när jag framvisar denna lock och
eders furstliga nåde är konung af Sverige.
</p>

<p>
&mdash; Hvad? Så ung och redan en häxa, som spår?
</p>

<p>
&mdash; Jag är född finska, ers nåd.
</p>

<p>
&mdash; Nej, så egennyttig hade jag ej trott eder vara,
jungfru Ryning. Hvad lofvar ni då i utbyte åt mig?
</p>

<p>
<a id="page-41" class="pagenum" title="41"></a>
&mdash; Att åter klippa ers nådes hår, när nästa kula
tagit en bit af örat.
</p>

<p>
&mdash; Jag tackar för äran. Den andra spådomen var
icke fullt så god som den första. Men kom med ert
byte, när ni behöfver mig, och jag skall göra hvad jag
förmår för att utverka hos hennes majestät åt eder
titeln af kunglig hårfrisös. Auf Wiedersehen till nästa
seger! Mig hedrar ni med eder sax, men andra torde
behöfva edra bindlar.
</p>

<p>
Officersfruarna hade lyssnande samlats vid dörren.
En nästan omärklig, fin blinkning åtföljde afskedsorden.
Hagar vände sig harmfull bort; hon tyckte icke om dessa
blinkningar.
</p>

<p>
En timme därefter var Hagar hos fältskärn. Han
anträffades svettig och blodig uppöfver armarna; hvad
han ej själf medhann fingo hans barberaregesäller uträtta
så godt de förstodo. De sårade lågo i långa rader på
halm, dels i ett stall, dels i tält, dels på den frusna,
blodiga marken. Juden Zevi hade fått plats i ett tält,
så upptaget af femton eller tjugu andre sårade, att Hagar
måste bana sig väg öfver dem till det hörn man anvisat
henne. Hon satte sig på marken och lutade sig öfver
sin broder. Benjamin hade sofvit och kände sig så
vederkvickt, att han ville gå ut att se efter sin häst.
</p>

<p>
&mdash; De stjäla min Jehu, klagade han.
</p>

<p>
&mdash; Stilla, Benjamin. Var icke en narr, jag skall
taga vård om din Jehu. Känner du mig?
</p>

<p>
Ynglingen sökte att urskilja hennes drag i tältets
halfdager.
</p>

<p>
&mdash; Ja, det var du, som sade till fältmarskalken:
han talar i feberyrsel! Du kan icke vara Hagar, du.
</p>

<p>
&mdash; Se nogare på mig! Hvarför skulle jag ej vara
din syster? I hela vida världen har du ingen trognare vän.
</p>

<p>
<a id="page-42" class="pagenum" title="42"></a>
&mdash; Jo, jag har.
</p>

<p>
&mdash; Du är ett barn. Försök vara man. Krigare
kan du ej mera vara. Med ett öga och en hand blir
du aldrig mer införd i någon mönsterrulla. Men &mdash; och
hon lutade sig mot hans öra för att ej höras af omgifningen
&mdash; jag skall säga dig något bättre. Du skall
blifva helbrägda, Benjamin. Du skall än en gång blifva
stark och frisk. Du är oförstörbar intill stjärnornas
stund. Stjärnan vill icke, att du skall strida i fält.
Därför skickar hon dig sår efter sår, som hon åter läker.
Du låg under jorden som död vid Neunburg, och se, du
blef åter lefvande. Du låg krossad vid Breitenfeld
under en död häst, och kort därefter red du till Stockholm.
Där låg du så bränd i Stockholms slott, att
ingen velat gifva ett öre för en så usel trasa som du,
och några veckor därefter reste du öfver haf och land
kring Europa. Läkarne sade dig vara obotligt blind, och
fick du icke din syn? Jag vet ej alla de faror du
sedan undkommit, men jag vet, att du ej tagit någon
lärdom af stjärnornas varningar. Åter finner jag dig
lemlästad så svårt, att hvilken annan som helst ej mer
skulle uppstå från detta läger, men du skall stå upp,
du, och återfå hälsa och kraft, ty mot ditt lif äro
elementer och människor vanmäktiga. Dig dödar ingen,
förrän stjärnornas stund är kommen. Märk nu hvad
jag säger dig. Huru länge tror du att ödet eller stjärnorna
skola fördraga ditt trots? Hvem har sagt dig,
att ej deras stund kommer förr än den skulle komma,
till straff för ditt öfvermod? Och när den kommer,
behöfvas ej mera kulor och svärd. Vore du ock en
Simson i styrka, skall du stupa då för en osynlig hand,
en fjäderlätt vindpust, ett barns andedräkt. Kasta bort
svärdet, Benjamin, och du skall blifva en stor, en
<a id="page-43" class="pagenum" title="43"></a>
mäktig man, ty till makt är du född, som jag och den
tredje!
</p>

<p>
&mdash; Gif mig åter mitt öga! Gif mig åter min högra
hand, och kanske skall jag tro dig! suckade ynglingen
bittert.
</p>

<p>
&mdash; Om jag kunde gifva dig dem, skulle jag nästa
gång åter finna dig eländig och stympad i någon vrå af
ett slagfält. Förstår du då icke, att stjärnorna tvinga
dig in på en annan bana? Öga och hand kan jag icke
gifva dig, men jag kan anvisa dig till det, som bättre
är, till ditt goda hufvud. Ja, jag vet hvad du svarar:
du har icke lärt något, du. Du har uppvuxit bland
råa soldater och förstår ingenting annat än rida och
slåss. Men vid nitton år har man ännu en lång lärotid.
Du är snabbfyndig och läraktig. Lär dig räkna,
Benjamin, och du skall räkna konungarne bland dina
undersåtar.
</p>

<p>
&mdash; Spara dina stora ord. Alla dagar får jag höra
samma läxa af Rachel, men jag kan icke med det. Jag
duger icke till mäklare; det är mig ledare än att ligga
mitt halfva lif i sjukstugor.
</p>

<p>
&mdash; Hvem är Rachel?
</p>

<p>
&mdash; Rachel? Min trolofvade, för hvilken jag tjenar
i sju år. Vet du icke det?
</p>

<p>
&mdash; Så? Det var många år för en oviss lön. Var
då stadig. Jag vill minnas, att vår morfader bestämt
henne till sin arftagerska, innan han kände oss. Förstår
du då icke, att världen ligger för dina fötter, om du
vill utsträcka din hand och taga dess tyglar? Därtill
behöfves ej mer än tre fingrar, blott hufvudet vill.
</p>

<p>
&mdash; Bryr jag mig om dina penningar? Skulle jag
sälja mig?
</p>

<p>
<a id="page-44" class="pagenum" title="44"></a>
&mdash; Jag säljer mig lika litet som du. Men det finns
två sätt att umgås med penningar: det ena att samla,
det andra att gifva ut. Vår morfader förstår det första,
vi det andra.
</p>

<p>
&mdash; Det finns ännu ett tredje sätt, säger morfar:
det att bevara.
</p>

<p>
&mdash; Sade jag icke, att du är läraktig? Nåväl:
lär dig räkna för att bevara, men gif ut för att
herska! Tjena i dag för att befalla i morgon! När
du tjenat sju år för Rachel, skall du vara världens
herre.
</p>

<p>
&mdash; Och du, Hagar, och du? utbrast den lätt ledde
och lätt hänförde ynglingen, anslagen, som systern, af
allt storartadt.
</p>

<p>
&mdash; Jag skall tvinga drottning Kristina att kalla mig
sin jämlike, hviskade Hagar så sakta, att det susade
fram som en tanke, uttalad i drömmen.
</p>

<p>
Hon stod upp för att gå, när hon tätt framför sig i
tältet varseblef en ung präst, som utdelade nattvarden
åt en döende. Han stod i vägen, hon fann ingen utgång
och kunde ej störa detta rörande afsked till ett
flyende människolif. Hon förblef stående och betraktade
prästen. Ett minne från längesedan förflutna barndomsdagar
vaknade i hennes själ.
</p>

<p>
&mdash; Det är Petrus Luth, sade hon till sig själf.
</p>

<p>
När den unge andlige läst välsignelsen öfver honom,
som snart skulle stå utom området för allt världens kif,
såg han upp. I hans blick dröjde ännu denna fuktiga,
öfverjordiska glans, på hvilken man igenkänner ett öga
som skådat in i evigheten. Han såg ingen omkring sig,
han var ännu frånvarande på de dunkla gränsmarkerna
mellan lifvet och döden. Hagar måste passera så tätt
förbi honom, att hon vidrörde hans arm. Han vaknade
<a id="page-45" class="pagenum" title="45"></a>
till besinning, gaf rum, utan att igenkänna henne, och
följde henne ur tältet.
</p>

<p>
&mdash; Magister Luth! sade hon och vände sig om.
</p>

<p>
Han hade varit en herretjenare, han som andra unga
präster, hvilka berodde af patroners gunst. Nu hade
han i fält lärt sig att tjena herren öfver lif och död, men
besvarade af gammal vana den förnäma främmande
jungfruns tilltal med en djup bugning.
</p>

<p>
&mdash; Hvem är jag? sade Hagar gladt.
</p>

<p>
&mdash; Undskyll ... jag känner icke ... jag har sett så
många döda och lefvande.
</p>

<p>
&mdash; Två gånger två är fyra, två gånger tre är sex
... hufvudstaden i Sverige är Stockholm, hufvudstaden i
Frankrike är Paris ... Hannibal slog romarne vid Cannæ,
och kejsar Domitianus hade i flugefångande sin lust,
uppramlade Hagar ett barns slabbrande läxor från den
tid hon lärde räknekonst, geografi och historia för
Petrus Luth.
</p>

<p>
&mdash; Hvad? &mdash; sade den forne informatorn från Lydik
Larssons dagar &mdash; aldrig kan det vara lilla Hagar?
</p>

<p>
&mdash; Något ditåt, käre magister. Vore ni Cannabis,
skulle jag deklinera för er: nominativus <em>mensa</em>, genitivus
<em>mensæ</em>, dativus <em>mensæ</em> ... Ni ser, att jag ej varit
oläraktig. Det är er jag har att tacka för <em>början</em>. Slutet
står skrifvet i »himmelens trappor».
</p>

<p>
&mdash; Början och slut stå båda skrifna i Herrens hand,
jungfru Hagar. Jag är hjärteligen glad att se eder åter.
Ni var förunderligen begåfvad af Herren för all mänsklig
lärdom. Har ni ock brukat hans gåfvor rätt i andeliga
ting? Är ni ett Guds barn, jungfru Hagar?
</p>

<p>
&mdash; Jag har läst biskop Erikssons postilla och gått
i skriftskola med jungfrurna Kurck, svarade Hagar undvikande.
Men ni skall berätta mig något om er och
<a id="page-46" class="pagenum" title="46"></a>
huru jag finner min snälle, fredlige lärare, som alltid
var så god mot mig, här i detta förskräckliga krigsbullret.
Ni skall besöka mig hos fru Beata De la Gardie
vid nästa lägerplats, efter vi lära uppbryta härifrån redan
i morgon.
</p>

<p>
&mdash; Ack, kära jungfru, jag trodde också en tid, att
en kristen hade nog af att läsa bibeln och kunna postillor
utantill, men lifvet och döden ha lärt mig annat.
Kristne finnas ju, Gudilof, äfven bland oss, men vill ni
lära er att dö för er tro, så gå till de skotske covenanterne.
Akta intet därpå, att de predika Calvins läror!
Reformerte, lutheraner eller katoliker, Herren pröfvar
oss alla. Jag biktade i natt en papist ... han hade
begått en ogärning i Finland ... han hade kastat en
stackars kvinna ur släden i drifvan om vinternatten ...
Gud förbarme sig, vi äro alle missgärningsmän.
</p>

<p>
&mdash; Hvad säger magistern? Han hade kastat en
kvinna ur släden? I Finland? Väl icke för många år
sedan?
</p>

<p>
&mdash; Jag tror han sade för många år sedan. En
judinna, om jag förstod honom rätt. Men, kära jungfru,
låtom oss tänka på våra egna själar. Vi skola alla stå
till räkenskap inför hjärterannsakaren.
</p>

<p>
&mdash; Magister Luth, vill ni göra mig den tjensten att
anteckna eller låta mig anteckna papistens bekännelse?
Är han död?
</p>

<p>
&mdash; Han är död. Det är icke lofligt att omtala hvad
en döende bekänt under biktens insegel.
</p>

<p>
&mdash; Är ni katolik? Är bikten ett sakrament? Och
om nu misstanken för en ogärning faller på oskyldiga
lefvande, är det icke er pligt att fria dem med den dödes
bekännelse?
</p>

<p>
<a id="page-47" class="pagenum" title="47"></a>
&mdash; Ni torde ha rätt, jungfru Hagar. Ni var alltid
så klok i världsliga ting. Jag skall anteckna bekännelsen.
Men hvad rör den eder?
</p>

<p>
&mdash; Ja, säg! Vet ni Guds vägar? Kan ni följa de
lönliga trådar, med hvilka en missgärning drages ur
nattens mörker? Gif mig berättelsen. Ni torde få höra
mera därom.
</p>

<p>
&mdash; Tror ni? Ja, tro på den rättfärdige Herrens
Guds vägar! I denna kväll får ni papperet, bestyrkt med
min underskrift. Bruka det till Guds ära! Det rinner
mig i hågen, att döden tog ordet från uslingen där på
fältet. En sårad af lifregementet, Axelson, låg bredvid
den döde och hade hört honom tala, förrän jag kom.
Axelson fördes till byn Wotitz.
</p>

<p>
&mdash; Tack, tack! Glöm ej att uppsöka mig. Wotitz,
säger ni? Axelson? Gud beskydde eder.
</p>

<p>
&mdash; Och er, jungfru Hagar! Herren har fört eder
så långt ut bland ondskans makter, för att visa eder
vägen till Kristi kärlek.
</p>

<p>
Några ögonblick därefter satt Hagar till häst och
galopperade, åtföljd af en tjenare, till byn Wotitz.
</p>

<h3 class="chapter" id="chapter-1-5">
<a id="page-48" class="pagenum" title="48"></a>
5. Hjärta och statskonst.
</h3>

<div class="motto">
<p class="motto">
Vet du hvad kärlek är?
</p>

</div>

<p class="first">
<span class="firstchar">O</span>m man får tro almanackan &mdash; och almanackor hade
man i Sverige sedan Sigfrid Aronus &mdash; bär Mars
månad ett janusansikte. Vakthafvande på gränsen mellan
vinter och vår, kan årstidernas krigsgud ömsom rasa i
stormar och snöyra, ömsom le med det blidaste solskenslöje.
Och när han ler, är han förtjusande som en vår
i sin linda. Vinterns rimfrost strör ännu sina pärlor
öfver hans ljusa lockar, lätt snötäckta isar binda vattenspeglarna
och töa för middagssolen; här och där låta
flödvattnen ana en börjande sjö, lärkans första drillar
hälsas af ung och gammal, luften är genomskinligt klar
som en hoppets blick in i det oändliga, och genom hela
den strålande naturen andas en fläkt af vaknande lif.
Mars är ett barn, som profvar sin kraft på att vända
en tung dörr, hänger sig jublande fast vid låset och
svänger med dörren.
</p>

<p>
En sådan solig dag i början af Mars 1645, strax
efter middagsmåltiden, åkte drottning Kristina utåt Ladugårdslandet.
Hon var nu fullmyndig regerande drottning,
ej mer under fru Beata Oxenstjernas besvärliga omvårdnad.
Denna högättade fru var ej mindre lycklig, än
<a id="page-49" class="pagenum" title="49"></a>
sin svårstyrda myndling, att känna sig fri. Hon bör
icke försvinna ur denna berättelse utan det rättvisa
erkännande, att hon, med all sin häftighet och sina fördomar,
dock var en rättänkande, pligttrogen väktarinna
på samhällets höjder.
</p>

<p>
Drottningen red icke denna gång, som hennes vana
var; hon hade förkylt sig under en ridt några dagar
förut, hade pliktat med ett af sina vanliga korta, men
häftiga illamåenden och tvangs nu af nödig försiktighet
att åka i en af dessa konstigt utsirade täckta slädar,
hvilka ännu förvaras från hennes tid i vår tids rustkamrar.
Släden hade öppna fönster på sidorna. Vid
drottningens sida satt furstinnan Marie Eufrosyne, två
lakejer stodo bakpå släden, och på hvardera sidan redo
fyra unge adelsmän, anförde till höger af den nyligen utnämnde
öfversten för lifgardet, grefve Magnus De la Gardie.
</p>

<p>
Tid efter annan växlade drottningen ett ord med
denne ståtlige kavaljer, hvilken då böjde sig så djupt
ned ur sadeln, som hade han velat uppfånga sin kungliga
herskarinnas andedräkt. Men denna gång fick grefve
Magnus nöja sig med flyktiga afbrott i ett lifligt samtal
mellan drottningen och furstinnan inom täckslädens väggar.
</p>

<p>
Slädföret var ännu godt, ehuru på öppna platser
angripet af dagmejan. Torg, gator, palatser, rimfrostiga
parker, tjusande landskap och bländande hvita isar ilade
förbi vid hästarnas snabba traf, utan att tillvinna sig
någon uppmärksamhet. Hade ej stundom en frisk fläkt
af marsluften inträngt genom slädfönstren, kunde man
tro, att dessa höga personer företagit en utfärd blott
för att finna en plats, där de voro säkra för lyssnare.
</p>

<p>
&mdash; Han där, rider han icke bra? började drottningen.
Jag såg i min barndom Sveriges berömdaste
ryttare Åke Tott rida. Å ja, hans skola var troligen
<a id="page-50" class="pagenum" title="50"></a>
mönstergiltig, när en skvadron hugger in på en infanterikolonn,
men hvilken elefant vid sidan af honom där!
Hur behagar dig grefve Magnus? Har du sett en
svensk kavaljer, som kan mäta sig med honom på
rännarebanan?
</p>

<p>
&mdash; Jag känner honom så litet, svarade Marie Eufrosyne
undvikande.
</p>

<p>
&mdash; Marie, om du vore några år yngre och jag vore
din mor, skulle jag gifva dig ris för osanning. Skulle
två så vackra ögon ha varit blinda för en riddare, som
egnat dig sin beundran ända sedan han stafvade Cornelius
Nepos i Upsala? Eller skulle du ännu förvara en
skolflickas ömma låga för den lille uppnäste grefven af
Nassau? Marie, jag tillstår, att jag tviflar på din uppriktighet,
men ännu mer på din smak.
</p>

<p>
&mdash; Minns du, Kristine, hvad du lofvade mig en
afton vid Gripsholm?
</p>

<p>
&mdash; Du bad mig tro på din brors känslor, rätt som
en bonde tror på katekesen. Nå, har jag icke trott, att
en hök är så menlös som en kuttrande turturdufva?
Hvad har detta att skaffa med en tysk trubbnäsa?
</p>

<p>
&mdash; Du lofvade mig, att ej vara emot grefven af
Nassau.
</p>

<p>
&mdash; Jag lofvade, tror jag, att tålmodigt höra en
suckande Chloë. Det är ju fjolgammal snö, det där. Nu
smälter snön, guldvifvan väntas, kålfjäriln skall innan
kort krypa ur puppan. Hvad säger du, Marie, om en
ny friare ... den ypperste unge ädling i Sverige?
</p>

<p>
&mdash; Förlåt mig, jag hade trott, att Carl Gustaf förtjenade
denna hederstitel af drottningen.
</p>

<p>
&mdash; Nå, näst Carl Gustaf, låt oss ej träta därom.
Kort sagdt, hvad säger du om ett parti med en ung
grefve, som kan träda lille Nassau genom ett synålsöga?
</p>

<p>
<a id="page-51" class="pagenum" title="51"></a>
Marie Eufrosynes rodnad tog färgen af drottningens
röda bandrosett, när hon frågade, om isarna voro att
lita på, ty man åkte just nu öfver Brunnsviken. Kristina
skrattade.
</p>

<p>
&mdash; Torstenson skulle törhända betänka sig, innan
han riskerade sitt artilleri på viken, men hvad äro hans
kanoner mot dina fruktansvärda ögon, min blyga kusin?
Du har nedskjutit en af rikets hufvudfästningar; han
stryker sin flagg på nåd och onåd. Hvilken lycka, att
vi ej explodera på isen! <em>Enfin</em> ... grefve Magnus begär
din hand.
</p>

<p>
&mdash; Jag trodde ej, att du skulle akta ditt kungliga
blod i pfalziska huset så lågt, svarade förtrytsamt
den unga furstinnan efter en förlägen paus. &mdash; Du
afslår en suverän furste och bjuder mig en af dina
knektar.
</p>

<p>
Åter skrattade Kristina och såg ut genom fönstret.
</p>

<p>
&mdash; Sakta farten, öfverste! Vi köra i galopp utför
backen, och här är en stjälpa.
</p>

<p>
Farten saktades, men icke drottningens ohejdade
munterhet, för hvilken hennes kusiner voro de närmaste
offren.
</p>

<p>
&mdash; Mitt kungliga blod! utropade hon. Min farfars
mor hette Leijonhufvud, hans stjufmor Stenbock. Konung
Johan gifte sig med en Bjelke och konung Erik med en
piga. Mesallianser äro ärftliga i vår släkt. Behöfver
du flera föredömen? Nåväl, för att göra dig ett nöje,
skall jag gifta mig med ... låt se, med Apollo! Han är
visserligen en gud, men detroniserad ... Ingen skomakare
skulle gifva honom kredit på ett par nya
koturner. Är det nog? Anstår nu en svensk adelsman
ditt kungliga blod?
</p>

<p>
&mdash; Jag bönfaller, Kristine, tala icke mera därom!
</p>

<p>
<a id="page-52" class="pagenum" title="52"></a>
&mdash; Men det är just därom vi skulle tala. Vet du
hvad Ebba hört af kammarpigorna? Ja, jag medgifver,
det är inte tillständigt att lyssna på pigskvaller, men det
är därmed som med de stora snäckorna. Man lägger
örat till, och man hör luften bikta. Folket undrar
hvarför jag är så blid emot grefve Magnus. Det faller
ingen i hågen, att han ju kunde förtjena det ... att han
är äldste son till en af rikets högst förtjente män och
min faders ungdomskäresta ... att han själf är det svenska
ridderskapets ära och prydnad, eller att jag, hans drottning,
vill i hans person hedra både ärfda och förvärfda
utmärkta egenskaper. Allt detta går inte i vår svenske
Per Jönsson. Det måste finnas ett annat skäl, och hvad
kan detta annat vara, än att jag vill gifta mig med
honom ... med den samme grefve Magnus, som min
nådiga fränka anser alltför nedrigt boren för hennes
kungliga blod! Nå, Marie, hvad säger du om denna
sedelärande fabel?
</p>

<p>
&mdash; Enfaldigt skvaller!
</p>

<p>
&mdash; Tror du? Men om jag i min hjärtekammare
skulle tänka därpå? <em>Vox populi vox Dei.</em> Folkets
röst Guds röst. Grefven är en vacker karl ... så nobel,
så elegant, så ridderlig i sina tänkesätt och hela sin
hållning. Tror du inte, att han skulle blifva en värdig
gemål åt Sveriges drottning? Och är jag inte suverän
öfver min hand såväl som öfver mitt hjärta?
</p>

<p>
&mdash; Kristine, du förskräcker mig. Den värdigaste,
den trognaste, den tappraste af alla furstar blöder för
dig på slagfälten. Du ser honom förtäras af ett svikande
hopp, och du skulle föredraga en lycksökare, hvars mod
aldrig blifvit pröfvadt utom rännarebanan.
</p>

<p>
&mdash; <em>Oratio panegyrica pro domo!</em> Ett loftal för
husets bästa. Skada, att du ej talar latin; ditt tal borde
<a id="page-53" class="pagenum" title="53"></a>
tryckas. Mitt tal är kortare. En De la Gardie är inte
nog högättad för dig. Således är jag tvungen att förbättra
hans franska blod och upphöja honom till min
sida ... Grefve Magnus! Vi blifva sittande i sanden.
Låt hålla i backen!
</p>

<p>
Slädmedarna gnisslade mot grus och stenar, där de
körde upp från isen till gatan vid Nybroviken. Drottningen
steg ur och vadade i slask uppför backen, gycklande
öfver sina kavaljerers förvåning och Marie Eufrosynes
rädda steg mellan vattengölarna. När de höga
damerna ånyo befunno sig i släden, återtogs samtalsämnet.
Den unga furstinnan betraktade häpen sin kungliga
kusin, oviss om hon borde taga hennes nyss yttrade
hot för skämt eller allvar. Slutligen brast hon i tårar.
Grefven af Nassau satt icke sadelfastare i hennes hjärta,
än att en välriktad lans kunde kasta honom ur sadeln.
En rik De la Gardie kunde möjligen täfla med honom
om en fattig furstinna. Och att med Carl Gustafs utsikter
sätta hela pfalziska husets framtid på spel, detta
var mer än en syster och dotter kunde taga på sitt
samvete. Under tårarna framsipprade slutligen en förklaring,
att hon, den tillgifna vännen, ville i allt foga
sig efter sin nådiga kusins önskan och vilja.
</p>

<p>
&mdash; Och detta säger du mig med en ton, som ville
du gå i kloster för min skull, fortfor drottningen, utan
att synas det minsta rörd af en så stor uppoffring. &mdash;
Jag erbjuder dig det mest lysande parti i Sverige; jag
afstår åt dig en hand, som mången tysk furstinna skall
afundas dig; jag öppnar för dig den mest glänsande
framtid vid sidan af min tron, och du underkastar dig
detta hårda öde med en botfärdig Magdalenas tårar.
Nåväl, Marie, folkets röst skall denna gång lika litet vara
Guds röst, som när den samma rösten förlofvade mig
<a id="page-54" class="pagenum" title="54"></a>
med Erik Oxenstjerna. Jag skall inte lyda mina pigor,
jag skall inte gifta mig med öfverste De la Gardie, jag
skall afstå honom åt hans suckande Chloë, med förbehåll
att hon mottager honom med solsken, inte med takdropp.
Marie, vet du hvad kärlek är?
</p>

<p>
&mdash; Det är att kunna gifva sig åt en annan med
hela sitt hjärta, svarade furstinnan oskyldigt.
</p>

<p>
Hon glömde i detta ögonblick, att hennes första
ungdomsflamma så lätt blåstes ut, som hade den
blifvit åberopad endast för den lilla kvinnliga fåfängan
att icke låta bortskänka sig utan motstånd åt en ny friare.
</p>

<p>
&mdash; Du misstager dig, inföll Kristina, till hälften
spotskt, till hälften öfvertygande. &mdash; Man skall aldrig
gifva sig <em>helt</em> bort, man skall behålla sig själf. Äro vi
födda till träldom, vi? Skall en man råda öfver oss
till kropp och själ, så att intet annat af oss återstår än
pigan, som sköter hans hushåll, smekungen, som gör
honom nöje på lediga stunder, barnsköterskan, som föder,
ammar och kläder hans afkomma, såframt hon ej dör
för den? Jag har tänkt mera därpå än du, Marie; jag
har mina skäl. Kärleken i din mening är ett oting och
en förnedring. Kärleken, såsom jag förstår honom, är
ett kontrakt mellan två, hvilka ömsom gifva och få, med
villkor att behålla sig själfva. Så och så mycket gifver
du mig, så och så mycket gifver jag dig. Därutöfver
intet. Bryter du, är jag fri; bryter jag, är du fri. Lägg
så därtill i bästa fall vänskap, beundran, aktning, tålamod,
kort sagdt, alla älskvärda egenskaper, som göra att
människor kunna fördraga hvarandra. Det är mycket
nog, det, Marie; begär intet mer, om du vill blifva
lycklig!
</p>

<p>
&mdash; Ja, lycklig, Kristine! Att vara och göra lycklig.
Det andra förstår jag ju icke.
</p>

<p>
<a id="page-55" class="pagenum" title="55"></a>
&mdash; Det kan vara godt, att du och många dina likar
inte förstå det. Huru skulle skapelsen utan eder äga
bestånd? Famla efter en drömbild, bortskänka sig för
ett smekord, träla i herretjenst, dö för att gifva lifvet
åt nya trälinnor, detta är hvad I kallen kärlek. Jag
föredrager ett fritt förbund eller intet. Jag tillhör mig
själf och ingen annan.
</p>

<p>
&mdash; Men din mor och min mor tillhörde icke sig
själfva ...
</p>

<p>
&mdash; De förstodo ej bättre. De sutto inte ensamma
på en tron.
</p>

<p>
&mdash; Ja, du är drottning, du. Förlåt mig; jag trodde,
att också en drottning känner sitt hjärta klappa.
</p>

<p>
&mdash; Hvarför skulle hon ej känna ett hjärta klappa
för sitt folk, för äran, för allt stort och sant i detta
lif? Men kärleken består ej uti att värpa ägg. Man
får inte, man vill inte, man kan inte försaka sig själf ...
</p>

<p>
&mdash; Carl Gustaf är beredd att försaka allt för din
lycka, din ära ...
</p>

<p>
&mdash; Talesätt. Carl Gustaf vill blifva konung af
Sverige. Och ändå, Marie, jag håller honom så kär,
som jag kan hålla en man. Honom eller ingen. Men
tager jag honom, så binder jag honom, som man binder
ett lejon. Skall han underkasta sig detta?
</p>

<p>
&mdash; Allt, Kristine, allt; ty du vill lika litet binda
hans riddareära, som du kan binda hans kärlek.
</p>

<p>
&mdash; Nåväl, jag är skyldig dig en belöning för din
tillgifvenhet och din lydnad. Vet då, att min irrande
riddare ej skall vänta i evighet, om han ingår på mina
villkor och om han ännu ett par eller tre år förblifver
mig trogen. Jag är inte nog förmäten att förlikna mig
vid världarnas styresman, men i ett afseende är jag lik
Gud: jag tål ingen rival!
</p>

<p>
<a id="page-56" class="pagenum" title="56"></a>
&mdash; O, Kristine, hvem skulle äga dig och slösa en
blick på en annan kvinna! Låt mig kyssa din hand!
</p>

<p>
&mdash; Är jag inte en toka, som stafvar kärlekens abc
för en liten Doxa, hvilken i morgon säljer sin frihet för
ett smekord och sitt hjärta för ett par vackra mustascher?
Hvad? Redan vid slottet? Marie, du är då beredd att
underkasta dig din förskräckliga lott och mottaga en
afskyvärd tillbedjares hyllning?
</p>

<p>
&mdash; Jag säger nej i brudstolen, skämtade den unga
furstinnan, i det grefven af Nassau sjönk under horisonten,
som hade han aldrig höjt sitt välfriserade hufvud
däröfver.
</p>

<p>
&mdash; Gör det, svarade Kristina i samma ton, i det
hon steg ur. &mdash; Öfverste De la Gardie &mdash; fortfor hon
till grefven, som räckte henne sin hand &mdash; jag frikallar
er från er skyldighet som min riddare och tillåter er att
bjuda min fränka armen. Tacka mig för att vi inte
stjälpte i backen. Jag väntar er klockan sex för en
tidning af vikt.
</p>

<p>
Och hon skyndade uppför slottstrapporna med
sina vanliga hastiga steg, utan att bevärdiga sina bugande
kavaljerer med en blick. Hon var upptagen
af en tanke, som för ögonblicket trängde alla andra åt
sidan.
</p>

<p>
&mdash; Jag binder De la Gardierne vid min tron som
motvikt mot Oxenstjernorna. Jag nedtystar skvallret,
behåller min frihet och vinner ett lydigt redskap.
Pfalzarne våga inte vägra. De skulle försöka! ... Carl
Gustaf? Han kunde falla på det orådet att blifva
jaloux ... Också detta är förekommet. Allt är förekommet
... också möjligheten att en drottning kan vara
kvinna ... att <em>jag</em> kan förgapa mig i en vacker karl.
Min Gud, det finns ögonblick, när den klokaste kan vara
<a id="page-57" class="pagenum" title="57"></a>
en narr. Hvarifrån fick jag denna lyckliga tanke att
skjuta Marie framför mig? Kom den från stjärnorna?
Utan tvifvel. Om den ej kom från senaste åderlåtningen.
Fiken ... mina skor!
</p>

<p>
&mdash; Hjärtandes &mdash; utropade Fiken Lång, hvars språksamhet
vuxit med åren och hoftjensten &mdash; är inte fröken
som en sylta om fötterna! Hvad skall doktorn säga?
En knapp borta ur lifpälsen, ett band afrifvet i hufvan.
Det är en Guds lycka, att inte fru Beata Oxenstjerna
mera för regementet.
</p>

<p>
&mdash; Jag förmärker, att du gått i skola hos fru Beata,
genmälde drottningen, som nu var i sitt goda lynne och
roade sig att på samma gång utlägga en snara. &mdash;
Fiken &mdash; tillade hon med låtsadt allvar &mdash; jag råder
dig att lägga band på din tunga, när grefve Magnus uppvaktar
mig klockan sex.
</p>

<p>
&mdash; Grefve Mag ... stammade Fiken med oförställd
nyfikenhet och en kammarpigas naiva påflugenhet. &mdash;
Jag trodde inte, att <em>han</em> är herre i detta huset.
</p>

<p>
&mdash; Håll din mun! Man vet ju inte hvad som kan
hända, smålog Kristina, som nu hade funnit ett medel
att trotsa pigskvallret.
</p>

<p>
Grefven kom, och några dagar därefter var förlofningen
eklaterad. Tilldragelsen firades vid hofvet
med en tre dagars fest och två år senare, i Mars
1647, med ett fem dagars bröllop i kunglig ståt. Förbindelsen
blef så lycklig som lyckans ostadighet tillät.
Furstinnan Marie Eufrosyne, den svaga, den eftergifvande,
den så föga begåfvade, hon visste likväl något, som
den snillrika drottningen, hennes syskonebarn, icke visste.
Hennes definition på kärleken öfverlefde Kristinas och
Kristina själf.
</p>

<h3 class="chapter" id="chapter-1-6">
<a id="page-58" class="pagenum" title="58"></a>
6. Freden i Brömsebro och Johannes Rudbeckius.
</h3>

<div class="motto">
<p class="motto">
Tre år ännu skall jag stiga; därefter
står jag högst på himmelen.
</p>

</div>

<p class="first">
<span class="firstchar">D</span>anmark låg slaget, kringhvärfdt af fiender, blödande,
utmattadt, nästan förkrossadt. Än en gång och med
ära hade det stridt för herraväldet i norden. Där hade
stått hårdt mot hårdt. De två bältespännarne hade gripit
hvarandra om lifvet och växelvis nedkastat hvarandra,
än i Bältens vågor, än i Jutlands sand, än på Skånes
gungande sädesfält, än åter i Norges och Jämtlands
gamla ättestupor. Ryttaren på den röda hästen hade
sin lust att än en gång få bloda vintersnö. Kriget var
öfverallt, i vredgade bröst ej mindre än i tagna och
åter eröfrade gränsmarker. Endast bönderne vid den
norska gränsen tyckte det vara synd och skam att skjuta
på grannar. Framgång och motgång växlade om. Hvartdera
rikets tappraste män, bästa härar och stoltaste
flottor drogo ut att nedgöra hvarandra &mdash; de som, förenade,
skulle kufvat Europa. Ännu går genom alla
danska hjärtan den välkända folksången:
</p>

<div class="poem-container">
  <div class="poem">
    <div class="stanza">
      <p class="verse">Kong Kristian stod ved höjen mast</p>
      <p class="verse">i rög og damp;</p>
      <p class="verse">hans værge hamrede saa fast,</p>
      <p class="verse">at götens hjelm og hjærne brast ...</p>
    </div>
  </div>
</div>

<p class="noindent">
<a id="page-59" class="pagenum" title="59"></a>
Vid Femern var det, 1644 den 11 Juli. Danakungen
hade trettionio skepp, hans värdige motståndare
Klas Fleming fyrtiosex. Tio timmar varade slaget; tre
gånger skildes de stridande åt, tre gånger anföllo de
åter. Fjärde gången, när Fleming signalerade anfall,
sågs ej signalen mer; natten utbredde sig öfver de
blodiga vågorna. Kung Kristian hade stått på sitt
amiralskepp Trefaldigheten, omringad af fiender. »Mina
underbefälhafvare, sade han, bruka mig som stormskärm.»
Han hade fått några lätta sår, när en svensk kula,
springande själf i stycken, splittrade en kanonlavett vid
hans sida. En skur af järn- och träspillror yrde kring
däcket; tolf man dödades eller sårades. Den döende
Eiler Ulfeld ryckte i fallet kung Kristian med sig. De
kringstående trodde konungen vara död och ropade, att
man skulle stryka flagg för att elden måtte upphöra.
»Nej, sade en slesvigare, kungen är endast <em>en</em> man, och
vi återstå många nog att försvara oss.» En matros
sändes till toppen att stryka dannebrogen, men detta
blef den ärlige gossen för tungt; han invecklade duken
i tågvirket, så att flaggan ej kunde blåsa ut. Kung
Kristian uppreste sig, höljd af blod, med tjugutre större
och mindre sår: en spillra hade utslagit högra ögat, en
annan två tänder; en järnskärfva hade inträngt i pannan.
</p>

<p>
&mdash; Ännu &mdash; sade han &mdash; har Gud gifvit mig kraft
att strida för mitt folk!
</p>

<p>
Och svartblå i ansiktet fortsatte han, stödd på sitt
svärd, att föra befälet, tills striden var slut. Båda
flottorna hade lidit stora förluster, båda tillskrefvo sig
segern, som firades med lika fröjdebetygelser af danskar
och svenskar.
</p>

<p>
Få veckor därefter, den 5 Augusti, bortryckte en
dansk kula Klas Fleming, den tappraste hjälte, som
<a id="page-60" class="pagenum" title="60"></a>
Finland skickat till sjöss, i en obetydlig skärmytsling vid
Kristianspris i Kielerbukten.
</p>

<p>
&mdash; Gråt icke, min son, sade den döende hjälten till
sin son Herman Fleming, som stod vid hans sida. &mdash;
Jag dör som Danmarks fiende; låt se, att du dör som
jag har dött!
</p>

<p>
Ett motstycke därtill voro kung Kristians ord,
när han, året efter freden, bar sin lille sonson till
dopet:
</p>

<p>
&mdash; Måtte du engång tynga svenskarne så, som du
i dag har tyngt mina gamla armar!
</p>

<p>
Det fanns likväl en, som i denna förbittrade kamp
mellan två arffiender såg längre framåt i tidernas skiften
än konungar, statsmän, krigare eller i inbördes vrede,
afund och hämndlystnad kämpande folk. Det var Sveriges
unga drottning, som under alla sina oberäkneliga nycker
dock hade ärft något af sin faders långsynta blick och
förmådde se bort till en annan tid, när Sverige och
Danmark kunde behöfva hvarandra. Kristinas öde har
varit att än uppskattas för högt, än åter för lågt. Och
till den låga uppskattningen höra motiverna för hennes
handlingssätt vid de stora, för Sverige så betydelsefulla
fredssluten 1645 och 1648.
</p>

<p>
Krigslyckan, hvilken år 1644 fördelat sin gunst
nästan lika mellan båda de stridande makterna, hade år
1645 begynt afgjordt småle åt svenska vapnen. Det
endräktiga Sverige beherskade hafvet, hela Jutland, största
delen af Skåne, Halland, Blekinge, Bohuslän; hade tagit
Gotland och Ösel, hade med sin välrustade krigsmakt
trängt det oeniga Danmark på lifvet, hotande rikets
kärna på Seland och Fyen. Den gamle kung Kristian
stod öfvergifven af sitt råd och sin adel, utan flotta,
utan härar, utan penningar. Hans trogne borgare, hans
<a id="page-61" class="pagenum" title="61"></a>
raske matroser ville bistå honom, men förmådde det
icke; riket vacklade under honom som ett sjunkande
skepp. Då började man tala om fred, och redan i
Februari 1645 sammanträdde fredsombuden vid den lilla
Brömsån, som uppritade riksgränsen mellan Småland
och Blekinge. På en holme i ån var ett tält uppslaget
för de franske och holländske fredsmäklarne. En bro,
Brömsebro, gick öfver holmen till åns båda stränder.
Vid småländska änden af bron bodde Sveriges ombud,
Axel Oxenstjerna och Johan Skytte, hvilken sistnämnde
dock snart gick att utbyta lifvets strider mot en lugn
graf under Mars månads smältande drifvor. På Blekingesidan
logerade danska sändebuden Corfitz Ulfeld och
Kristen Sehested. Den ömsesidiga förbittringen var så
stor, att danskar och svenskar ej kunde med något hopp
om framgång öfverlägga direkt med hvarandra, hvarför
de öfverenskommo att låta allt gå genom fredsmäklarne
i tältet på holmen. Så framställdes fordringarna, på båda
sidor i stark prutmån. Danskarne fordrade allt tillbaka
och därtill skadestånd; svenskarne fordrade tullfrihet i
Sundet för alla nationer, allt hvad de tagit och mera
därtill. Vintern gick, våren gick, större delen af sommaren
gick; steg för steg hade danskarne gifvit efter,
men att afträda land, detta var gamle kung Kristian,
Sveriges besegrare 1613, för starkt. Danska rådet
röstade för fred, »sådan Gud ville gifva den», och lät
konungen förstå, att rådet ännu icke hade valt hans son
till efterträdare. Förgäfves; kung Kristian gaf icke vika.
Då uppstod ett sorl bland allt hvad svensk hette och
gick från rikskanslerns hemliga råd, från Jakob De la
Gardies öppenhjärtiga krigareläppar ut i bygderna. Hvarför
dröja vi? Är icke vår flotta öfverlägsen? Äro ej
våra härar omotståndliga? Hvarför ligga de overksamma?
<a id="page-62" class="pagenum" title="62"></a>
Hvarför gå vi ej rakt på Köpenhamn, visa
juten riset och taga tillbaka allt hvad han fordom röfvat
från oss?
</p>

<p>
Hvarför? Därför att drottningen ej ville bringa
Danmark till det yttersta. Redan i April hade hon varnat
för att spänna bågen för högt. Och i Juni skref hon
till Oxenstjerna följande bref, hvilket må anföras som
prof på det svenska språkets misshandling före Stjernhjelm,
äfven af den högst begåfvade och lärdaste svenska
drottning:
</p>

<div class="letter">
<p class="adr">
Högt ärade Herr Riks-Canceller!
</p>

<p>
Därtil med at jag dageligen finner så stora <em>difficulteter</em>
i fortsättande af kriget, så at det vil falla svårt
med så ringa medel et så stort väsende, at <em>continuera</em>,
hvilket icke utan <em>hazard</em>, at taga de <em>conditiones</em>, som
nu bjudas, skal afgå; derhos med måste ock besinnas,
huru svårt det vil falla, at <em>supportera</em> den <em>calumnien</em>
som Oss påkommande varder, både hos de Svenska
sjelfve, så väl som hos främmande, hvilka alla, där
Freden ginge i sär, skulle <em>imputera</em> skulden til allas
vår outsläckeliga <em>ambition</em>, den der sig på sjelfva orättvisan
<em>funderade</em>, och ingen annan <em>finem</em> hade, än en
begärlighet, at <em>dominera</em>. Och såsom jag icke håller
mig rätt försäkrad om Holländarens <em>cooperation</em>, altså
frugtar jag, at, där desse föreslagne <em>conditiones</em> icke
blefve <em>accepterade</em> skulle de söka at blifva <em>arbitri
belli &amp; pacis</em>, så at deras <em>jalousie</em>, något oförmodeligt
hos dem <em>causera</em> kunde; oansedt jag förtiger
hvad af Polacken <em>practiseras</em> kan. Sedan det sista
och förnämsta är, at <em>contentera</em> sin egen <em>conscientie</em>,
så at man må kunna för Gud och al verlden betyga,
<a id="page-63" class="pagenum" title="63"></a>
at man sig til alla skäliga Fredsmedel <em>accomoderat</em>
hafver.
</p>

<p>
Upsala d. 24 Juni 1645.
</p>

<p class="signc">
Eder
</p>

<p class="sign">
välbenägen<br />
<em>Christina</em>.
</p>

</div>

<p>
Vid denna tid lefde ännu, bruten af ålder, mödor
och strider, den lärde, energiske, ständigt stridsrustade
biskopen i Vesterås Johannes Rudbeckius, svenska kyrkans
mäktigaste och mest högkyrklige prelat, han, hvars stift
var i sträng ordning ett föredöme för alla öfriga och
hvars skola hade uppnått ett sådant anseende, att hon
täflade med Upsala akademi. Kristina hade, icke första
gången, men i en af de viktigaste politiska frågor,
dikterat sin vilja för Axel Oxenstjerna och kände sig
vara mera drottning än förr, men kände också behofvet
af stöd. Per Brahe var det närmaste, men ock det
farligaste stöd emot rikskanslern. Hvarför utbyta en
tuktomästare mot en annan? Gamle Johan Skytte fanns
icke mer; hans son, kammarrådet Bengt Skytte, en uppstigande
gunstling, var för ung och för litet ansedd.
Kristina såg sig om. Efter att hafva bevistat de lärda
öfningarna i Upsala, företog hon en af sina vanliga lustresor
sjöledes till Vesterås. Biskop Johannes var den
ende man i riket, som öppet vågat motsäga den mäktige
rikskanslern; därför hade han ock blifvit förbigången
vid besättandet af ärkebiskopsstolen i Upsala.
</p>

<p>
Den gamla biskopsgården var för drottningens mottagande
festligt möjad med löf, rosor och blåklint. Domkapitlets
ledamöter, jämte biskopinnan, fru Magdalena
Hising, med söner och döttrar, voro till möte vid porten,
undskyllande att biskopen själf för ålder och sjuklighet
<a id="page-64" class="pagenum" title="64"></a>
ej kunde visa majestätet denna tillbörliga vördnad. Han
hade dock, sängliggande, låtit ikläda sig full biskoplig
ornat och mottog drottningen i sitt rum med ett skriftens
språk, hvartill de vördige fäderne af domkapitlet sade
ett ljudeligt amen.
</p>

<p>
&mdash; Var hälsad, du Herrens utkorade Deborah, som
är kallad att lägga alla sanningens fiender dig till en
fotapall! började kyrkans åldrige herde på latin med en
i början svag stämma, som snart växte i kraft med den
själens utomordentliga spänstighet, som öfvervinner en
bräcklig stofthyddas krämpor. &mdash; Var hälsad af kyrkans
och din ringaste tjenare, som du värdes hugna med ett
så nådigt besök i hans skröpliga ålderdom! Välsignad
vare din ingång och utgång, hvar du i världen går, till
seger för Guds folk och till efterdöme för hans församling.
</p>

<p>
&mdash; Jag tackar eder, vördige fader, svarade drottningen,
likaledes på latin, med den intagande värdighet,
som var henne medfödd. &mdash; Länge har jag önskat att
betyga den svenska kyrkans grundfasta pelare min
vördnad och beklagar allenast, att jag finner den man i
ohälsa, hvilken allaredan utfört så märkeliga ting för
kyrkan och riket och än vidare, där Gud så vill, skall
förelysa oss andra i gagnelig verksamhet.
</p>

<p>
&mdash; <em>Pulvis et cinis</em>, stoft och aska, min nådiga drottning!
återtog biskopen, som snart med sitt lifliga lynne
slog an en friare ton och öfvergick till det svenska
tungomålet. &mdash; Det finnes ingen bättre bot för ålderdomen,
än att fägna de skumma gamla ögon med åsynen
af en blomstrande ungdom. När jag ser framför mig
Sveriges drottning, så kosteligt beprydd med sin ålders
fägring och alla höga dygder, känner jag mig själf ung
på nytt med mitt gamla Sverige. Därtill har ock Gud
<a id="page-65" class="pagenum" title="65"></a>
förunnat mig söner och döttrar, som i sin tid skola
tjena eders majestät bättre än jag. Lena, haf hit barnen,
att de må minnas den välsignade fröken Kristina, så
länge de lefva.
</p>

<p>
Barnen framfördes, nio närvarande af hela antalet
elfva.
</p>

<p>
&mdash; Värdigas se på dem, nådig fröken! Är det icke
byggnadstimmer i dem till Guds och rikets tjenst? ...
Här är den äldste, Nils, tjugutre år, eloqventie lektor i
Vesterås; han talar latin som en Qvintilianus, och han
skall en dag blifva min efterträdare<a class="fnote" href="#footnote-1" id="fnote-1">[1]</a> ... Här är Jonas,
tjugutvå år, student; han skall blifva professor.<a class="fnote" href="#footnote-2" id="fnote-2">[2]</a> Här är
Petrus, tjugu år, student. Nå, hvad skall du blifva,
min son?
</p>

<p>
&mdash; Biskop, svarade ynglingen flinkt.<a class="fnote" href="#footnote-3" id="fnote-3">[3]</a>
</p>

<p>
&mdash; I hören det väl, nådig fröken &mdash; smålog den
gamle &mdash; att äpplet intet vill falla långt från trädet.
Här är den yngste, Olof, skolaris i Vesterås, femton år.
Han är predestinerad till stora värf: salig konungen har
värdigats bära pilten till dopet ... <em>Heus puer!</em> Förstår
du inte, Olof storhufvud, att skrapa foten för landsens
öfverhet?
</p>

<p>
Gossen rodnade upp till öronen, stirrade i golfvet
och gjorde en klumpig bugning.
</p>

<p>
&mdash; Undskyll, nådig fröken! Pilten skådar så långt
in i framfarna och kommande tider, att han intet vet
hvad för ögonen är. Fann intet mor honom här om
dagen efterletande hvad där var invärtes i en död räf?
<a id="page-66" class="pagenum" title="66"></a>
Han är min Josef; Herren behålle honom i sin fruktan,
ty där Gud så täckes, skola sädeskärfvarna buga en
dag för detta embryot<a class="fnote" href="#footnote-4" id="fnote-4">[4]</a> ... Här äro döttrarna ... Räkna
dem på fingrarna, Lena, att vår nådiga öfverhet må
beskåda svensk ull och svenska hjärtan ... Så ... betygen
eder skyldiga vördnad för den förnämligaste af
alla jungfrur, eder föresyn i kristeliga dygder, fröken
Kristina!
</p>

<p>
I denna stund hade den gamle biskopen platt förgätit
alla sina många och långa strider, alla kyrkans
värf och alla ögonblickets krämpor för fadersglädjen att
kunna för sin drottning framvisa denna rad af starkt
byggda, kraftiga, högt begåfvade och löftesrika barn.
Ännu där han satt upprätt på plågornas läger, stödd
mot kuddarna bakom hans skuldror, igenkände man i
honom en högvuxen man, som tycktes enkom byggd att
beherska kyrkan under ett religionskrig och bringa
ordning i en rå samtids vilda förbistring. Det långa
hvita håret var slätt nedkammadt i bena öfver axlarna
och den släta, breda kammardukskragen; det lika hvita
helskägget nedföll tudeladt öfver bröstet. Det svarta
sammetslifstycket var broderadt, den högkragade kaftanen
öppen framtill. Bekymren hade fårat den höga pannan,
men uttrycket i blicken var oväntadt mildt. Målaren,
som förvarat åt eftervärlden dragen af denne väldige
prelat, måste, lyckligt nog, hafva gripit hans bild i
familjekretsen, icke i domkapitlet eller vid läsförhöret.
</p>

<p>
Sedan samtliga afkomman gjort sin reverens och
drottningen tålmodigt åhört deras personalier, behagade
<a id="page-67" class="pagenum" title="67"></a>
hon nådigt tillförsäkra sönerne Jonas och Petrus ett
reseunderstöd ur sin handkassa, på det att dem måtte
beredas tillfälle att vid utländska akademier förkofra sina
studier till rikets tjenst. Hvarefter hela skaran, jämte
domherrarne, fick afträda, hugnad med all kunglig ynnest,
och Kristina lämnades i enrum med biskopinnan och sin
faders gamle trotjenare.
</p>

<p>
&mdash; Där som jag icke för mycket uttröttar eders
högvördighet i den nuvarande svagheten, vore mig kärt
att höra eder mening i rikets angelägenheter, yttrade
drottningen.
</p>

<p>
&mdash; Såsom hälsan stadigt stått till min öfverhets
tjenst, står ock krankheten, genmälde biskopen.
</p>

<p>
Med detsamma erinrade honom en blinkning af hans
trogna Lena, att hans krämpor ej tilläto ett längre
samtal utan en ostörd mellantid.
</p>

<p>
&mdash; Törhända får Nils den nåden att visa nådig
fröken mitt bibliotek eller mina förbättrade kyrkoböcker.
Jag skall om fem minuter vara redo igen ... Eller, Lena,
törhända nådig fröken skulle vara så nedrig att vilja
bese din mjölkkammare ...
</p>

<p>
&mdash; Nej, för allt i världen, kära fru mor, gören eder
intet omak, genmälde drottningen, som redan tyckte sig
känna lukten af filbunke. &mdash; Jag har en stor åstundan
att se den nya ordning ers högvördighet infört i rikets
kyrkoböcker, och edert bibliotek måste vara outtömmeligt,
efter I därifrån förärat mer än hundra volymer till
Vesterås skola.
</p>

<p>
&mdash; Förty kan där ej finnas mycket kvar för ett
så lärdt och hugnesamt besök; men en rar upplaga är
till finnandes af Augustinus och därtill den äldsta mässan
från Braskens tryckeri i Linköping ... Undskyll ... om
fem minuter! ...
</p>

<p>
<a id="page-68" class="pagenum" title="68"></a>
Och drottning Kristina gick tålmodigt, väl icke till
mjölkkammaren, men till biblioteket och kyrkoböckerna,
där hon gjorde sig så noga underrättad om gamla upplagor
och ny bokföring, att en rund timme förgick,
innan hon åter visade sig hos den sjuke biskopen.
</p>

<p>
&mdash; Eders högvördighet &mdash; sade drottningen rakt på
sak, när de åter voro i enrum och kära fru mor förstått,
att hon var öfverflödig i statsangelägenheter &mdash;
hvad sägen I om början af min regering?
</p>

<p>
&mdash; Nådig fröken, den Mästaren, som är för oss
alla en förebild, sade till Johannes&rsquo; lärjungar, när de
kommo att fråga om honom och hans rike: vänden tillbaka
och förtäljen hvad I sett! Jag svarar min drottning
med hvad jag förnummit, sedan hon för sju månader
sedan tillträdde styrelsen af sitt rike: de blinde se, de
halte gå, de döde väckas upp, och dem fattigom varder
predikadt evangelium. Icke så, att något människoverk
är att förlikna vid den gudomlige Mästarens; dock
mänskligt att tala, skingras det andeliga mörkret, de late
och ovillige skynda till, de andeligen döde uppväckas,
och evangelium varder predikadt ända till de lappars
och kajaners landsändar. Sveriges drottning har det
fuller icke allena uträttat, men hon går i spetsen för
alla som tjena Gud och sitt land, med en kraft, en vilja
och en förmåga, som näppeligen i vår tid står till att
skåda på någon tron i Europa. Världen är allaredan
uppfylld af hennes berömmelse och blir det med hvarje
dag mera; dock tänker jag, ringe tjenare, att hon aktar
sin berömmelse inför Gud högre än allt människors pris.
Så har jag nu intet annat att säga om början af min
drottnings regering, än att hon börjat till Guds namns
lof och Sveriges rikes ära och lycka. Hvad här vidare
följa skall, står i Guds och icke i människors makt att
<a id="page-69" class="pagenum" title="69"></a>
utrannsaka; men jag tör väl säga, att där det så fortfar,
som det börjat hafver, står intet bättre till att önska,
vare sig i fred eller örlog. Gud förläne min nådiga
fröken sin hjälp att så sluta med ära, som detta regementet
tagit med ära sin början.
</p>

<p>
&mdash; Jag säger därtill amen. Ständerna hafva visat
all beredvillighet vid mitt tillträde till regeringen, och
fienderne äro nederlagde så till lands som sjöss. Dock
är här intet allt guld som glimmar. Bönderne börja
knota.
</p>

<p>
&mdash; Hvad skall där annat tal vara, där herrarne råda
öfver åker och gård? Det är intet stort att spörja ännu
mot hvad det varder en dag, när riket får fred. Det,
som nu tasslas i förstugan, tör då ropas med full hals
på torget.
</p>

<p>
&mdash; Det är onda tider ers högvördighet spår. Jag
tänker, att freden vore för alla en lisa.
</p>

<p>
&mdash; <em>Det</em> är ondt, som tasslar i löndom. Haf busen
fram ur den mörka vrån, och räds ej hans skråpuk,
nådig fröken! Den tid kommer och är allaredan, att
herrarne börja utsträcka handen efter drottningens krona,
prästens kyrkotukt, borgarens skinnpung och bondens
ko. Haf det i ljuset, sök där en bot för, skona intet!
Stöden eder, som de framfarne fromme konungar, på
Gud och Sveriges allmoge! Fören intet polskt regemente,
nådig fröken! Illa likar oss herrestyrelse. En skall
råda i himmelen och en på jorden.
</p>

<p>
&mdash; Ridderskapet är dock i krigstid rikets förnämliga
stöd, ers högvördighet.
</p>

<p>
&mdash; Visserligen, och därtill rikets förnämliga svamp.
Slut fred, Guds utkorade, slut fred!
</p>

<p>
&mdash; Detta är ock min mening. Jag bjuder kung
Kristian drägliga villkor där borta vid Brömsån. Något
<a id="page-70" class="pagenum" title="70"></a>
skall han sota, dock intet till döds. Mig synes bättre
att hafva juten klippt, men vid lif, än att där skall ligga
mellan oss och Tyskland en herrelös bakgård. Min farfader
ville förgöra moskoviten genom att klyfva honom
i stycken; min fader ansåg rådligare att klippa hans
klor och låta honom lefva, men lägga där en bäck och
en mur i vägen för honom. Juten tränger oss på, men
han är för oss både bäck och mur. Hvad synes eders
högvördighet? Hvilket är bättre: att behålla en trätosam
portvakt eller att öppna förstugan på vid gafvel för
nästa Wallenstein?
</p>

<p>
&mdash; Fred, fred, nådig fröken! I skåden längre än
jag i tidernas skiften. Si, den store kung Gustaf har
efterlämnat en dotter!
</p>

<p>
&mdash; Men rikskanslern vill inte.
</p>

<p>
&mdash; Vill han inte? Är det ej nog, att hans drottning
vill?
</p>

<p>
Kristina höjde på axlarna. Det var dit hon ville
komma.
</p>

<p>
&mdash; Har ers högvördighet hört hvad där nu för tiden
pågår i England och Skotland?
</p>

<p>
&mdash; Ändock de reformerte fara ville i tron, har jag
med bedröfvelse hört, att den episkopala kyrkan i dessa
länder är i stort trångmål för sekter och villomeningar.
Där måste vara <em>auctoritas</em> i kyrkostyrelsen; annars få
de falske profeter och allt själfsvåld öfverhanden.
</p>

<p>
&mdash; Det står fast värre till med den världsliga öfverheten
där på öarna. Maktlystne lorder och predikosjuke
landtjunkare framlägga sina beslut till konungens underskrift.
Går det så fort, är där intet annat att vänta än
republiken. Om nu något dödeligt skulle tillstöta mig,
hvad tror ers högvördighet om Sveriges rike?
</p>

<p>
Biskop Johannes uppreste sig häftigt i sängen.
</p>

<p>
<a id="page-71" class="pagenum" title="71"></a>
&mdash; Så länge Gud och Sveriges kyrka hafva något
att säga i detta landet, skall aldrig ett mångvälde komma
vid rikets krona.
</p>

<p>
&mdash; Den som det kunde spå! fortfor Kristina med
en ansats af gäckeri, som hon ej förmådde beherska ens
när det kunde såra ett så betydelsefullt stöd för konungamakten.
&mdash; Jag vill minnas, att ärkebiskop Jöns Bengtsson
af- och tillsatte konungar för tvåhundra år sedan. Men
&mdash; tillade hon, mån att åter godtgöra denna förnärmande
anspelning &mdash; det var papismens tider, när vi mottogo
dekreter från Rom. De evangeliske biskoparne hafva
alltid varit kronans säkraste stöd. Ingen af dem skall
följa papisternes föredöme, icke ens om han heter Jöns
Bengtsson <em>Oxenstjerna</em>.
</p>

<p>
Tonvikten på tillnamnet röjde, måhända ofrivilligt,
den djupt rotade misstro, som Kristina under alla yttre
ärebetygelser dolde i djupet af sitt bröst mot rikets
främste tjenare, rikskanslern. Ändamålet med hennes
besök framträdde i en anhållan att biskopen ville i en
rundskrifvelse till Vesterås stifts prästerskap anbefalla
förböner i kyrkorna för fredens <em>snara</em> afslutande. Hon
behöfde ej tillägga, hon visste själffallet, att förbönen
skulle åtföljas af loftal öfver hennes eget fredälskande
tänkesätt och motsvarande klander öfver dem, som för
egennyttiga syften fördröjde fredsslutet. Lika själffallet
var, att cirkuläret från Vesterås skulle efterföljas af
dylika inom rikets alla stift.
</p>

<p>
Sedan biskopen villigt samtyckt härtill, uppstod
drottningen för att med ett nådigt afsked sluta besöket.
Men den gamle kyrkofursten hade ännu ett ord
osagdt.
</p>

<p>
&mdash; Värdigas, nådig fröken, förunna ännu några få
minuter af eder kostbara tid åt en gammal tjenare, som
<a id="page-72" class="pagenum" title="72"></a>
för sista gången har den hugnaden att se sin drottnings
blida anlete! Misstyck intet, jag hade i natt en dröm,
och ändock drömmar mestadels intet annat äro än inbillningens
lekverk, händer ibland, såsom Josefs och andre
helige mäns historia utvisar, att Gud kan därmed hafva
en särskild mening ...
</p>

<p>
&mdash; Förtäljen mig drömmen! sade Kristina och satte
sig åter.
</p>

<p>
&mdash; Jag drömde, att jag var död och upptagen i
Guds paradis under förväntan på domedag. Under mig
låg stjärnhimmelen utspänd såsom en tapet, och många
sköna, blänkande himlakroppar lofsjöngo där i de omätliga
djupen sin skapares allmakt. Då syntes mig, att en
besynnerligt lysande stjärna utsände en stråle till de
öfra rymderna, där jag var, och gick för en stund in i
mig, så att jag kunde höra henne tala. Och hon sade
till mig: jag är drottning Kristinas stjärna ...
</p>

<p>
&mdash; Ja, jag vet! utropade drottningen, ett ögonblick
öfverraskad, men strax åter kall. Hon ihågkom Gripsholm.
</p>

<p>
&mdash; Jag är drottning Kristinas stjärna &mdash; sade den
lysande strålen &mdash; och jag går nu mot zenit. Tre år
ännu skall jag stiga, därefter står jag i tre år högst på
himmelen, och därefter börjar jag sjunka.
</p>

<p>
&mdash; Däremot lära de stjärnkunnige intet hafva att
invända, ers högvördighet.
</p>

<p>
Den gamle betraktade henne forskande.
</p>

<p>
&mdash; Jag såg något mer. Jag stod bortom tiden, och
åren syntes mig intet längre än en människas suck behöfver
att stiga upp till himmelen. Jag såg stjärnan stiga
högt öfver alla andra stjärnor och därefter skenbart stå
stilla i höjden. Men hon stod intet stilla, hon gjorde
en båge. Därefter sjönk hon, först långsamt, sedan i
brådstupa fall och försvann i mörker.
</p>

<p>
<a id="page-73" class="pagenum" title="73"></a>
&mdash; Det se vi ju alla kvällar, att stjärnor falla. Jag
kan intet uttyda drömmar, men en skriftlärd man torde
den konsten bättre förstå. Tyder eders högvördighet
denna drömmen på mig?
</p>

<p>
&mdash; Nådig fröken, jag är en fåkunnig man i Guds
förborgade råd. Men det märker jag grant, att min
drottnings stjärna stiger och skall än vidare stiga, intill
dess hennes like ej finnes på himmelens fäste. Att från
en så stor höjd nederfalla, det kan intet vara Guds
skickelse, ty det är fastmer oss förelagdt att gå från
klarhet till klarhet. Sådant fallande kommer af invärtes
högmod från våra första föräldrars tid och kan intet
tydas på en så gudfruktig drottning, som gifver Herren
allena äran. Denna drömmen har jag dristat mig omtala
fördenskull, att ju örontasslare, bakdantare och lismare
i alla tider drifva sitt spel kring de mäktigas tron,
viljandes bringa de klaraste stjärnor till fall. Herren
vet det: jag tänker han sändt denna synen hela riket
till förmaning, intet till profetia. Hållen hårdt vid ödmjukheten,
nådiga fröken, och eder skall väl stor och mångfaldig
frestelse förestå, men I skolen det allt med Guds
kraft öfvervinna. Faren nu väl, tack för den hugnad I
mig beredt! Eder ringe tjenare går före eder dit, där
ingen frestelse mer är, och därsom hans fattiga bön
något förmår, skall han se eder stjärna lysa, icke allenast
i tideböckerna, men i Kristi rike i evighet.
</p>

<p class="tb">
*
</p>

<p class="noindent">
Freden i Brömsebro slöts den 13 Augusti 1645
med landvinning för Sverige: Jämtland med Härjedalen,
Gotland, Ösel och Halland som pant på trettio år för
tullfriheten i Öresund och på Elben. Drottningen hade
<a id="page-74" class="pagenum" title="74"></a>
velat efterskänka Halland, Härjedalen och mera därtill;
rikskanslern höll hennes order hemliga, danskarne gåfvo
efter, nöjde att denna gång rädda Skåne och Blekinge,
hvilka sannolikt gått förlorade, om Oxenstjerna haft fria
händer. Grannsämjan var tillsvidare återställd, men ännu
skulle två långa sekler förgå under inbördes afund,
hemliga ränker och öppna krig, innan Sverige och
Danmark förstodo Kristinas stora framtidstanke, förstodo,
att de behöfde hvarandra.
</p>

<hr class="footnote" />

<p class="footnote">
<a class="footnote" href="#fnote-1" id="footnote-1">[1]</a> Nils Rudbeckius blef 1670 biskop i Vesterås.
</p>

<p class="footnote">
<a class="footnote" href="#fnote-2" id="footnote-2">[2]</a> Teologie professor i Upsala 1654.
</p>

<p class="footnote">
<a class="footnote" href="#fnote-3" id="footnote-3">[3]</a> Petrus Rudbeckius blef biskop i Skara 1693.
</p>

<p class="footnote">
<a class="footnote" href="#fnote-4" id="footnote-4">[4]</a> Olof Rudbeck, »storhufvudet», professor i Upsala, blef
sedan den världsberömde anatomen, botanisten och häfdatecknaren,
hvars <em>Atlantica</em> beherskade ett helt tidehvarf.
</p>

<h3 class="chapter" id="chapter-1-7">
<a id="page-75" class="pagenum" title="75"></a>
7. Andra och tredje skyddslingen.
</h3>

<div class="motto">
<p class="motto">
Du är mitt verk: vill du vara mig trogen?
</p>

</div>

<p class="first">
<span class="firstchar">F</span>ältmarskalken Lennart Torstenson hade, bruten af
gikt och fälttjenst, återvändt till Sverige i Oktober
1646 för att söka hvila och lugn. Utan att vara partiman,
ansågs han tillhöra anhängarne af drottningens
själfstyrelse, hvilket i hennes ögon icke förminskade
hans lysande krigsära. Han stod i hög gunst och
övferhopades, enligt Kristinas vana, med vedermälen
däraf; upphöjdes på samma dag till friherre och grefve,
fick gods och äreställen mer än han själf fann förenligt
med behofvet af hvila. Vid hofvet hade han och hans
grefvinna blifvit mottagna på det mest lysande sätt, och
emedan han kvarstannade i Stockholm för att i rådet
motväga rikskanslerns öfvermakt, kallades han ofta till
slottet för enskilda förtroliga öfverläggningar om rikets
angelägenheter.
</p>

<p>
Underhandlingarna i Osnabrück mellan kejsaren,
Sverige och Frankrike hade kommit så långt, att enda
hindret för freden numera tycktes vara Sveriges anspråk
på landvinning i Tyskland som krigsskadestånd. Detta
hinder satt hårdt; de svenske underhandlarne, Johan
Oxenstjerna, som vidhöll rikskanslerns fordringar, och
<a id="page-76" class="pagenum" title="76"></a>
Adler Salvius, som brefväxlade med drottningen, lågo i
hemlig fejd med hvarandra. Franska sändebudet Chanut,
ett smidigt verktyg för Mazarins statskonst, hade vunnit
drottningens öra och gjorde allt för att nedpruta Sveriges
fordringar. På dessa sköra trådar, insnärjda i ränker
af alla slag, hängde Europas fred och folkens öde.
</p>

<p>
En dag i början af 1647 hade drottningen åter kallat
till sig grefve Torstenson för att hos honom söka ett
nytt stöd mot den alltför öfvermäktige rikskanslern. Hon
hade låtit honom framlägga en karta öfver härarnas
ställning i Tyskland under Wrangel och Königsmark,
frågat om utsikterna för årets fälttåg och beklagat sig
öfver Oxenstjernornas omåttliga anspråk, hvilka fördröjde
freden. Sverige, anmärkte hon, underhandlade
med Bajern om stillestånd; kejsaren erbjöd enskild fred.
Hon visste väl hvad där vore att bygga på kejsar Ferdinands
anbud; men en sådan konjunktur borde man ej
låta fara. Hvarför så envist fordra Hinter-Pommern,
som skulle göra Brandenburg till Sveriges fiende? Hvarför
hålla på dessa tjugu millioner i krigsskadestånd, som
Sverige begärt och som Tyskland ej kunde betala i
dess nuvarande utblottade tillstånd? Hon, Kristina, var
ingen köpman, som sålde fred för penningar. Sverige
hade fått byte nog och skulle få landvinning därtill.
Skulle det ännu fordra betaldt för sin ära?
</p>

<p>
Hon blef varm vid dessa ord. Folkens välfärd, som
berodde af freden, syntes henne vara ett högre mål än
tillfällig vinst. Likasom hon icke ville tillintetgöra
Danmark, emedan hon i dess fall såg ett oersättligt
tomrum i de nordiska folkens framtida solidaritet, ville
hon ej drifva kejsaren till det yttersta för att ej i
framtiden omöjliggöra hvarje förbund. Denna Kristinas
framsynthet har ej blifvit fullt uppskattad, men framstår
<a id="page-77" class="pagenum" title="77"></a>
tydligare, om man jämför hennes statskonst med efterträdarnes,
tionde och tolfte Carls. Historien har hakat
sig fast vid Kristinas personliga motiver; icke med orätt,
men man skulle ej glömma, att äfven i hennes själfviskhet
låg någonting storartadt: det att vilja själf vara allt,
tänka allt, kunna allt och &mdash; slösa allt.
</p>

<p>
Torstenson hade med sin vanliga försiktighet varnat
för ett förhastadt eftergifvande af Sveriges fordringar, när
drottningen begynte tala om fiendskapen mellan rikets
två fredsunderhandlare i Osnabrück, Johan Oxenstjerna,
som representerade sin fader rikskanslern, och Adler
Salvius, som mottog hemliga, ej sällan motsatta instruktioner
från Kristina själf. Här kom en ömtålig sträng i
dallring; här framträdde åter det djupaste, mest skorrande,
men ännu fördolda missljud, som genomgick Kristinas
regering. Denne Axel Oxenstjerna, denne undersåte,
som ville styra riket med eller mot sin drottnings vilja,
denne redan förut alltför mäktige magnat, som hon för
föga mer än ett år sedan upphöjt i grefligt stånd och
öfverhopat med gods och ärebetygelser, hvad åsyftade
han med sina högt drifna fordringar, som fördröjde
freden? Hon trodde sig genomskåda honom och dolde
ej sina misstankar. Rikskanslern ville kriget, emedan
det tillförde adeln makt, ära och rikedomar; han fördröjde
freden, emedan han icke ville låta sin drottning
och svenska folket komma till en besinning, ett lugn,
som vore en fara för högadelns öfvermakt. Sveriges
aristokrati hade skelat förut på Polen, där adeln betydde
allt, konung och folk intet. Nu skelade samme herrar
på England, där konungamakten nedsjunkit till en skugga.
Polen var redan en republik, England skulle snart blifva
det. Hvarför skulle ej Sverige följa så frestande föredömen?
</p>

<p>
<a id="page-78" class="pagenum" title="78"></a>
&mdash; Har ni glömt, min grefve &mdash; fortsatte drottningen,
utom sig vid tanken på sin svaghet att några
dagar förut hafva utbrustit i tårar vid rådets sammanträde
&mdash; har ni glömt, att våra svenske lorder nu
också börjat predika om trosfrågorna i kapp med de
engelske?
</p>

<p>
&mdash; Det har jag ej kunnat förmärka, svarade Torstenson
lugnt.
</p>

<p>
&mdash; Var ni inte i rådet i torsdags? Minns ni inte,
huru rikskanslern företog sig att mästra Johannes Matthiæ
för hans <em>Idea boni ordinis in ecclesia Christi</em>?
</p>

<p>
&mdash; Jag har hört, att prästerskapet funnit något anstöteligt
i denna <em>idean</em>. Undskyll, nådig fröken, att jag
aldrig blandar mig i tvister om tron.
</p>

<p>
&mdash; Ni? Det tror jag. Men hvarje stor eller liten
rådsherre menar sig nu vara mera förfaren i sådana
spörsmål, än rikets biskopar. Johannes Matthiæ utlägger,
att Calvins anhängare äro hardt när så goda kristna
som vi och att hvad där skiljer oss är mera ordalag än
ordaförstånd. När jag dristar mig intet finna något förgripeligt
i bispens bok, svarar mig rikskanslern, att jag
det intet förstår och att jag bringar ofärd i riket. Där
jag nu hade tid, skulle jag bevisa honom med skriftens
språk, att biskop Johannes intet far vill, ändock trätosamme
präster och inbilske rådsherrar bruka munnen
om sådant. Hade jag en, som kunde det sätta på
papper, ville jag gifva en gård därför. Men ingen klerk
törs därmed befatta sig, när prästerskapet står så hårdt
emot, och mina skrifvare gapa på slikt som son på
väderkvarnen.
</p>

<p>
&mdash; Ja, här är mycket tal nu för tiden om biskop
Johannes&rsquo; <em>Idea</em>, svarade Torstenson. Min hustru ville
nyligen veta huru därmed hängde samman, och då lade
<a id="page-79" class="pagenum" title="79"></a>
en ung person i mitt hus denna bokens oförgripliga
mening så tydeligt fram, att jag intet vet hvad ärkebiskop
Lenæus kunnat invända däremot.
</p>

<p>
&mdash; Var det eder huspredikant, må han ej tänka på
pastorat i Sveriges rike, om ej törhända i Strengnäs
stift; men där sitter biskop Johannes själf inte säker
vid styret.
</p>

<p>
&mdash; Min huspredikant är för god klerk för att stöta
sig med det högvördiga ståndet. <em>Idea</em> försvarades af en
annan, som intet är rädder. Nådig fröken tör känna
jungfru Ryning.
</p>

<p>
&mdash; Hvad? Hagar Ryning? Hagar Ring? Henne
tror jag om hvad som helst. Hon bevisade mig solklart,
att calvinisterne fara betänkligt ville; hon skall lika
solklart bevisa, att de äro pelare för den rätta tron. Jag
visste inte, att grefven bevärdigat denna unga person
med någon uppmärksamhet.
</p>

<p>
&mdash; Hon följde för två år sedan min hustru i fält
och har varit henne till stort bistånd i fältlifvets trångmål.
Klart hufvud, aldrig rådlös, aldrig försagd.
</p>

<p>
&mdash; Grefven blir vältalig. Jag trodde ej, att den
lilla trasungen, som jag upptog från landsvägen, skulle
vinna så höga vitsord. Godt hufvud, åja, men egensinnig,
fallen för hugskott ... Skicka henne till mig: jag
vill se, om jag ännu kan använda henne. Vet ni väl,
grefve, att jag gjorde tösen till adelig jungfru för att
förarga fru Beata Oxenstjerna? Det var gudomligt!
Grefven skulle hafva sett den dryga släkten, när de
nödgades sällskapa med judeafkomman vid mitt hof.
</p>

<p>
&mdash; Nådig fröken undskyller, om jag inte haft tid
att rannsaka släktregister. Det vill synas, som skulle
jungfru Ryning hafva hittat förnäma anförvanter i Tyskland.
Hon har med min lejd gjort resor till Wittenberg,
<a id="page-80" class="pagenum" title="80"></a>
Regensburg och Wien. Där tima stundom förunderliga
ting i ett stort krig. Min hustru förtäljer om en förvantskap
med grefliga ätten Götz.
</p>

<p>
&mdash; Hvad? Fältmarskalken Götz! Tysklands mordängel!
Det fattades ännu. Skicka hit flickan; biskop
Johannes är räddad! Jag tackar eder, grefve Torstenson,
för en bepröfvad fältherres råd i stora ting och i små.
Tro mig, en kejsare är stundom lättare besegrad, än en
rikskansler. Jag vill öfverlägga <em>när</em> det skall visa sig
hvem af oss två styr Sveriges rike och utbeder mig än
vidare med all kunglig ynnest edra trofasta råd.
</p>

<p class="tb">
*
</p>

<p class="noindent">
Samma dag klockan fyra på eftermiddagen anmäldes
jungfru Hagar Ryning i drottningens studerkammare.
</p>

<p>
Det var nu tre och ett halft år, sedan stjärnornas
så olika lottade, men engång så nära förbundna gunstlingar
stått ansikte mot ansikte med hvarandra. Hagars
hälsning var icke mindre vördnadsfull, men mera ceremoniös
än förr; herskarinnans blick mera kall och
genomträngande. Båda mätte hvarandras mått; båda
förstodo, att de vuxit invärtes sedan sitt förra möte i
brytningens ögonblick. Skulle de denna gång mötas i
vänskap eller i hemlig fiendskap? Detta berodde på
tjenarinnan. <em>Hon</em> måste böja sig, drottningen kunde
det icke. Hon erhöll tillåtelse att vara <em>något</em>, endast
hennes drottning förblef <em>allt</em>. Kristina älskade och beundrade
intelligensen, med villkor att den ej ställde
henne i skuggan.
</p>

<p>
Hon räckte sin hand åt Hagar att kyssa. Kyssen
var lika kall som underdånig.
</p>

<p>
<a id="page-81" class="pagenum" title="81"></a>
&mdash; Jag har kallat dig för en teologisk tvistefråga,
började drottningen, utan att slösa ett ord på det förflutna
eller en fråga om det närvarande. &mdash; Du hade
engång studerat stridsskrifterna för och emot Calvins
läror?
</p>

<p>
&mdash; Jag hade tillfälligtvis gjort bekantskap med dem;
men mycket torde nu vara glömdt.
</p>

<p>
&mdash; Å, du glömmer ingenting, du. &mdash; Och en flyktig
solblink af den forna vänskapen lyste i Kristinas uttrycksfulla
ögon. &mdash; Det är sant, du bevisade mig då,
att Calvin for vilse. Kan du nu bevisa mig, att hans
villfarande läror endast bero på ordtolkningar och att
han i alla fundamenter öfverensstämmer med Luther?
</p>

<p>
&mdash; Hela teologin beror på ordtolkningar. Jag har
läst <em>Idea boni ordinis in ecclesia Christi</em>, och äfven
denna bok hänger på ordtolkningar.
</p>

<p>
&mdash; Du tör hafva rätt. Men nu behöfver jag en
sådan tolkning af boken <em>Idea</em>, att densamma befinnes
intet strida mot vår kyrkas tro. Kan du sätta mig
detta på papper?
</p>

<p>
&mdash; Om nådig fröken befaller, vill jag försöka&rsquo;t.
Men mot en tolkning ställes en annan.
</p>

<p>
&mdash; Kan du inte rentvå boken tillfylles ur kyrkofäderne?
</p>

<p>
&mdash; Man kan bevisa allting ur kyrkofäderne, likasom
man kan bevisa allting ur bibeln.
</p>

<p>
&mdash; Hvad? Djärfs du förneka Skriftens auktoritet?
</p>

<p>
&mdash; Förlåt, nådig fröken, jag menar dess tolkning.
Värdigas ihågkomma det ordet <em>doxa</em>!
</p>

<p>
Kristina utbrast i en ohejdad munterhet. Detta bekanta
ord hade brutit isen.
</p>

<p>
&mdash; Doxa du! Hvar har du lärt dig en så slipad
teologi, att du kan bevisa hvad du behagar med tolkningar?
<a id="page-82" class="pagenum" title="82"></a>
Du måste flitigt hafva gått i jesuiternes skola,
efter jag hör, att du varit i Wien. Godt; du får absolution,
med villkor att du använder din konst nyttigt. Här
är boken <em>Idea</em>. Sätt dig nu här och bevisa mig, att
detta stället ... och detta ... och detta, som vår superintendent
i Kalmar så illa utmålar, är allt till punkt och
pricka fullkomligt renlärigt.
</p>

<p>
Hagar satte sig och bevisade så ovedersägligt, som
någon teolog kunde önska, att detta ... och detta ... och
detta var alldeles likalydande med kyrkofädernes och
Luthers egen tolkning af dithörande skriftställen. Kristina
kunde icke dölja sin öfverraskning. Dessa svårlösta
skriftgåtor, som hon själf så förgäfves bemödat sig att
tillfredsställande förklara, de voro ju så enkla, att ett
barn kunde begripa dem. Hela denna harmsna strid
med rikskanslern och rådet, hvilken kostat henne tårar
af förödmjukelse, huru onyttig var icke den och huru
klar <em>Idéernas</em> oskuld!
</p>

<p>
&mdash; Hagar Ryning &mdash; inföll Kristina skrattande, när
de slutat sin studie &mdash; jag utnämner dig till Sveriges
ärkebiskop i survivance efter Lenæus.
</p>

<p>
&mdash; Jag tackar underdånigst för en så stor ära &mdash;
svarade Hagar med en djup nigning &mdash; men beder att
i sådan oförmodad höghet få behålla min kjol under
kåpan.
</p>

<p>
&mdash; Nej, om kjolen är obekväm för en drottning, är
hon sidvördig för en biskop. Blif karl, Hagar; du är
icke bortbytt, du. Jag förblifver i alla fall kyrkans
öfverhufvud, alltså ditt, och brukar dig i min rådkammare.
Min Gud, det är så länge sedan jag kunnat tala fritt
med andra än krigsfolket. Med desse trångbröstade
präster och baksluge statsmän måste jag tala knappnålar
eller hyckla. Kvinnorna ... fråga dem hvad brabantska
<a id="page-83" class="pagenum" title="83"></a>
spetsar kosta alnen! Hagar ... jag bjuder dig inte att
bo i slottet, du duger inte till hofjungfru, du är för
spansk; men om jag stundom kallar dig, som i dag,
vill du vara mig trogen? Du är mitt verk. Vill du
göra mig heder?
</p>

<p>
I stället för svar kysste den forna hofjungfrun, kanske
något varmare än första gången, sin drottnings hand.
Hvad skulle hon svara? Hon kunde ju ej för andra
gången bortskänka sig själf.
</p>

<p>
&mdash; Godt &mdash; fortfor Kristina åter med höghetsblicken
&mdash; svara mig inte! Det är bättre att tiga än ljuga.
Var mig trogen utan ett löfte. Jag kan umbära dig;
det finnes intet, som ej jag kan umbära. Inte glömmer
jag hvem jag är och hvem du är. Minns detta, och var
mig sedan tillgifven, om du kan ... Ah, jag påminner
mig, du är förlofvad med unge Kurck; du vill nedlåta
dig under en mans välde. Vet du väl, att han skall
blifva din herre mycket mer än jag är din drottning?
</p>

<p>
&mdash; Gustaf Kurck är borta i kriget, svarade Hagar
likgiltigt. Det sägs, att han ingått en annan förbindelse;
jag sörjer icke däröfver. Men det skulle göra mig ondt,
om nådig fröken ansåge mig otacksam för all stor godhet
och nåd, som förunnats mig nu och tillförene. Värdigas
tro min försäkran, att jag aldrig glömmer hvem min
nådiga drottning är och &mdash; tillade hon sakta &mdash; hvem
jag är.
</p>

<p>
Kristina betraktade henne forskande.
</p>

<p>
&mdash; Fraser! utropade hon, halft harmset, halft skämtande.
&mdash; Vill du inte säga mig rent ut, att du är mig
trogen, så var det inte, eller var det ändå! Jag har
nog af talesätt. Är jag en lejoninna, så är du en örnunge.
Hvarför flaxa med vingarna? Hvad är det man
berättar mig om dina nya anförvanter i Tyskland?
<a id="page-84" class="pagenum" title="84"></a>
Minns du hvilket omak jag gjorde mig att söka åt dig
en far, ett namn, ett fäste i världen? Jag tänker du
kunde, till lön för min möda, säga mig, om du hittat
en far i månen.
</p>

<p>
&mdash; Nådig fröken har mottagit rapporter om lysande
segrar och på samma gång om stora förluster. Jag har
mottagit liknande budskap med samma glädje och samma
bedröfvelse. Vid Jankowitz erfor jag bikten af en döende
papist, Feldmann. Det var han som en vinternatt öfvergaf
min mor hjälplös i drifvan. Han var stallmästare
hos fältmarskalken grefve Götz, som fann sin död för
en svensk kula vid Jankowitz. Denne grefve Götz var
i sitt första gifte lagligen vigd i Wittenberg med min
moder Ruth Zevi, hvilken, ehuru född judinna, säges i
vigselattesten hafva varit döpt före giftermålet. Jag äger
denna attest och har, på grund däraf, sökt i Wien göra
min och min broders rättigheter gällande. Men grefve
Götz har efter min mors död ingått nytt gifte med
grefvinnan Apollonia von Hoditz och efterlämnat två
omyndige söner. Deras förmyndare bestrider våra rättigheter,
emedan min moders dopattest ej kunnat återfinnas
och hennes egenskap af judinna, enligt tysk lag, ej tillåtit
ett laggiltigt äktenskap.
</p>

<p>
&mdash; Barnsagor! Och du tror, att en familj, som haft
den äran slakta några hundra tusen människor, skall
erkänna den första lilla kärlekspant, som med ett papper
i handen erbjuder sig att dela dess titlar och ägodelar!
Det går inte, du. De tyske grefvarne äro lika trilske
som våra svenske. Är det Kurck eller Ryning, som
vill göra dig till grefvinna?
</p>

<p>
&mdash; Ingen af dem vill höra talas därom. Jag
har en mäktigare förespråkare: min morfader Ruben
Zevi.
</p>

<p>
<a id="page-85" class="pagenum" title="85"></a>
&mdash; Hvad? Juden? Och så otrogen mot Mose lag!
Jag vore i stånd att beundra judarne, om jag kunde fördraga
deras snikenhet. Din morfader har förmodligen
inteckning i den Götziska familjens vidsträckta egendomar?
Men det går inte, min grefvinna <em>in spe</em>, det
går inte. Är penningen stark, så är adelshögfärden
starkare. Ingen annan än Ruben Zevi betalar tio öre
för dina böhmiska luftslott, därest jag ej inför dina
rättigheter i fredstraktaten med kejsaren. Jag vill tänka
därpå ... Hvad gör den narren din bror?
</p>

<p>
&mdash; Han hade äran förlora sitt vänstra öga och
hälften af sin högra hand, när han försvarade grefvinnan
Torstenson vid Jankowitz. Från denna tid är han
kompanjon och agent åt Ruben Zevi.
</p>

<p>
Kristina förblef några ögonblick tankfull och tyst.
</p>

<p>
&mdash; Säg mig, min sköna prinsessa af de böhmiska
luftslotten &mdash; frågade hon slutligen, lekande med en
praktfullt inlagd solfjäder af elfenben, hvars fint ciselerade
skaft hon sönderbröt, utan att tänka därpå &mdash; hvad är
bättre, att tro <em>allt</em> eller att tro <em>intet</em>?
</p>

<p>
Hagar kunde ej undertrycka ett fint leende, ty hon
kände sig öfverlägsen, när hon svarade:
</p>

<p>
&mdash; Att tro <em>intet</em>.
</p>

<p>
Så flyktigt, nästan omärkligt detta leende var, undgick
det ej den skarpsynta drottningen. Men hon beherskade
sig och fortsatte i samma tankfulla ton:
</p>

<p>
&mdash; Två usla, i förtid födda, okända hittebarn se
dagen i en eländig koja. Det ena är snart den rikaste
man i världen, det andra går steg för steg uppåt och
ämnar troligen inte sluta förrän hon uppnått en tron.
Dessa barn säga sig vara födda under inflytandet af
planeternas konung och därmed födda till makten. De
<em>tro</em> således på stjärnornas inflytande.
</p>

<p>
<a id="page-86" class="pagenum" title="86"></a>
&mdash; De <em>tro</em> ej därpå, nådig fröken, de <em>veta</em> det.
Hela deras lif vittnar därom. De erforo detta inflytande
långt innan de hade någon aning därom.
</p>

<p>
&mdash; Men om nu detta förmenta inflytande, denna
predestination till makten, skulle visa sig vara endast en
slumpens nyck? Om dessa lyckobarn, till trots för sin
goda fé, skulle falla lika hastigt från sina inbillade
höjder, som de uppstigit dit &mdash; om en senare del af
deras lif skulle blifva lika maktlös och öfvergifven, som
deras ungdom varit omhuldad af lyckans gunst &mdash; hvad
då? Detta kunna de icke <em>veta</em>, och därför veta de
<em>realiter</em> intet; de <em>tro</em>, och deras tro kan svika. Man
skall ej prisa dagen, innan aftonen är till ända.
</p>

<p>
&mdash; Förlåt, nådig fröken; man kan icke på samma
gång utstryka <em>veta</em> och <em>tro</em>. Ettdera måste man hålla.
Jag föredrager att veta, så länge jag har bevis. Men
mitt vetande är begränsadt; jag vet icke hvari en stjärnas
makt består, jag vet icke ens hvem jag är, hvart jag
går och hvar jag slutar. Jag vet endast, <em>att jag är till</em>,
emedan jag är en tänkande varelse.
</p>

<p>
&mdash; <em>Cogito, ergo sum.</em> Du har läst Cartesii nyss
utgifna <em>Principia philosophiæ</em>.
</p>

<p>
&mdash; Ja, nådig fröken.
</p>

<p>
&mdash; Nåväl, då skall jag säga dig något, som du ock
kan lära af denne vår tids störste tänkare. Du <em>vet
ingenting annat, än att du är till</em>. Du <em>vet</em> ingenting
om den värld, som omgifver dig; du <em>vet</em> ingenting om
dina stjärnor och deras inflytande; du <em>vet</em> ingenting om
världshändelsernas lagar, om sinnenas intryck, om andra
människors inre eller om dina egna öden. Om allt
sådant har du skapat dig en <em>tro</em> och kallar detta att
veta. Du har inga bevis, du har endast intryck. Alla
intryck svika; du simmar mot land, under dig är ett
<a id="page-87" class="pagenum" title="87"></a>
bottenlöst djup, och när du tror dig ha uppnått stranden,
fasthåller du endast ett flytande sjögräs. Du säger: man
kan icke på samma gång utstryka <em>tro</em> och <em>veta</em>. Nej,
det kan man inte, därför, efter du vet ingenting, måste
du <em>tro</em> allt, ända till denna eländiga vidskepelse, som
man kallar stjärnornas inflytande. Jag <em>vet</em> lika mycket
som du, men jag <em>tror</em> mindre än du, jag tror ej
på skrock. Öfver min vagga stod ock planeternas
konung. För hvad har då jag att tacka honom? Lif
och krona, makt och förstånd har jag fått honom förutan;
icke en sten kan han bortrensa under min fot,
och jag skulle tro på honom! Släck hans lykta i kväll
på himmelens fäste, och jag skall i morgon vara den
samma ändå.
</p>

<p>
&mdash; Eller släck i dag detta dyrbara lif, hvilket alla
goda makter bevare, och planeten skall ännu i millioner
år beherska allt lefvande. Min nådiga drottning har
gått från seger till seger, gått oförstörbar från makt till
makt och tviflar ändå, att detta har skett af en högre
skickelse.
</p>

<p>
&mdash; Tig! Jag vill intet veta af andra skickelser än
försynens styrelse. Mig skall du inte undervisa. Men
&mdash; tillade hon blidare &mdash; du är nu engång sådan: alltid
högmodig, alltid flygande med örnvingar mot solen. Jag
känner dig, kondor, men jag är intet lamm, som du kan
bortföra i dina klor. Till ärkebiskop i Upsala lärer jag
ej kunna utnämna en som ingenting tror, ändock hon
tror allt; men min lektris kan du blifva, om den högborna
grefvinnan Götz behagar nedlåta sig så djupt under
sin rang. Farväl, Doxa! Sätt upp ditt betänkande om
<em>Idea boni ordinis</em>! Jag förblifver dig välbevågen, i förhoppning
att du är ett lydigt barn och att jag stundom
får skratta åt dig.
</p>

<p>
<a id="page-88" class="pagenum" title="88"></a>
Hagar Ryning gick med en reverens, nästan lika
djup som hennes förbittring och förödmjukelse.
</p>

<p>
&mdash; Hade jag sagt: <em>tro allt</em>, skulle hon hafva svarat:
<em>tro intet</em>!
</p>

<p>
Kristina hade återvunnit hela sin själftillräcklighet.
Det var nu hon som kände sig öfverlägsen. Hon hade
slagit den enda rival hon hade att frukta bland kvinnor
och slagit henne på den lärda samtidens höjdpunkt,
Cartesii filosofi. Men i denna själfviska seger blandade
sig en högtänkt beundran just för rivalen. Hvilken
tankekraft! Hvilken öfverbevisande klarhet i allt, utom
i detta enda, astrologernes narrspel! Min Gud, huru
kan man på samma gång vara så stark och så svag?
... Men om där dock funnes i själfva oförnuftet ett grand
af förnuft? Tycho Brahe läste i stjärnorna, att min
faders dotter skulle eröfra norden ... Sade mig inte
stjärnan vid Gripsholm ... sade mig inte Rudbeckii stjärna,
att jag skall stiga från makt till makt? ... I sju år,
sade han; därefter falla. Det är nu tredje året ...
<em>Nonsens</em>, inbillningars gyckel! Lysa inte stjärnorna lika
klara fyra år härefter? Stiga förstår jag ... Falla? Otänkbart
... Finnes en Gud, eller är allt ett öde? Cartesius
tviflar på allt, utom på sig själf. Det är dock storartadt,
det är den högsta tanke som ännu uppstigit i en
människas bröst. Ingen visshet utom mig själf. Bibeln
beror af tolkningar, alla inlärda begrepp födas af sinnenas
intryck. Och allt sviker mig, utom jag själf. Detta är
mer än filosofi, det är regeringskonst ...
</p>

<p>
Hon vidrörde ringklockan, utan att tänka därpå.
Fiken inträdde.
</p>

<p>
&mdash; Hvad vill du?
</p>

<p>
&mdash; Nådig fröken ringde.
</p>

<p>
<a id="page-89" class="pagenum" title="89"></a>
&mdash; Gå din väg. Nej ... kalla hit jungfru Ebba! ...
Luft, luft och människor! Tanken är ett världshaf; det
går mig som Hagar Ryning. Framför mig sjögräset,
under mig bottenlöst djup. Lekverk! Det enda reela
är dock att lefva ... Hagar Ingenting, Hagar Ring, Hagar
Ryning, Hagar Götz! Det är ju en madrigal, som kan
komma en gud att skratta. Ebba skall blifva förtjust ...
</p>

<h3 class="chapter" id="chapter-1-8">
<a id="page-90" class="pagenum" title="90"></a>
8. Gyckel och sidenband.
</h3>

<div class="motto">
<p class="motto">
Min gemål skall han icke blifva, men
törhända konung af Sverige.
</p>

</div>

<p class="first">
<span class="firstchar">R</span>iksdrotset grefve Per Brahe bugade sig till afsked i
drottningens kabinett. Maj 1648.
</p>

<p>
&mdash; Jag tackar eder, herr grefve. Anse detta uppdrag
såsom ett bevis på mitt synnerliga förtroende.
Punkterna äro uppsatta enligt min önskan; endast om
punkt 4, tronföljden, vill jag mig ännu något betänka.
Jag behöfver ej erinra en så bepröfvad statsman och
trogen rådgifvare, att i detta slags ärenden bör vänstra
handen ej veta hvad den högra skrifver. När ämnar
grefven öfverresa till Finland?
</p>

<p>
&mdash; Med eders majestäts nådiga tillåtelse ämnar jag
ännu någon tid stanna i Stockholm för öfverläggningarna
i rådet om freden.
</p>

<p>
&mdash; Godt. Behöfves ni där, så behöfves ni också
här, och jag kan nödigt undvara eder trogna tjenst.
Det sägs, att grefven skall blifva välkommen i Finland.
Ingen har som grefven förstått att tämja detta bestialiska
folk.
</p>

<p>
&mdash; Jag vet två, som gjort detta bättre än jag: salig
konungen, som gjort af finnarne de tappraste soldater i
världen näst svenskarne, och vår nu regerande nådiga
<a id="page-91" class="pagenum" title="91"></a>
drottning, som inrättat akademin i Åbo. Skalet torde
vara skrofligt, men kärnan är mandel. Jag planterar,
Gud gifver växten. Eders majestät, som är ung, skall
få se märkeliga frukter af detta landet, när vi få fred
och ordning.
</p>

<p>
&mdash; Detta är mig kärt att förvänta. Freden är inte
långt borta. Lyckosamt regemente i edert skogs- och
sjörike, grefve Brahe!
</p>

<p>
Grefven möttes i dörren af drottningens kusin, furstinnan
Marie Eufrosyne, numera gunstlingen Magnus De
la Gardies gemål, som väntat på företräde.
</p>

<p>
&mdash; Marie &mdash; sade drottningen på tyska med en
skämtsam nick &mdash; är du nu nöjd?
</p>

<p>
&mdash; Jag är alltid nöjd, när min drottning är nöjd
med mig, svarade furstinnan, något förvånad öfver den
oväntade frågan.
</p>

<p>
&mdash; Behöfs det så litet för att vara lycklig? Säg
hellre: när din herre och man är nöjd med dig. Ack
ja, hvarför blef du inte grefvinna af Nassau?
</p>

<p>
&mdash; Kristine ... Du vet, att grefve Magnus och jag
lefva mycket lyckligt tillsamman.
</p>

<p>
&mdash; Som ett par turturdufvor, jag vet. Det är rätt
nog frestande för makalöst folk att följa ett så hugneligt
föredöme. Därför frågar jag dig: är du nöjd <em>med mig</em>?
</p>

<p>
&mdash; Har jag varit missnöjd? Har jag visat mig
otacksam?
</p>

<p>
&mdash; Jag vill minnas du grät engång krokodiltårar
öfver en så vådelig mesallians, som att förena ditt kungliga
blod med De la Gardiernes. Mötte du inte grefve
Brahe i dörren?
</p>

<p>
&mdash; Jo. Hvarför så?
</p>

<p>
&mdash; Han medförde i portföljen ett papper. Kan du
tiga?
</p>

<p>
<a id="page-92" class="pagenum" title="92"></a>
&mdash; Som Jakobs kyrktorn, när min drottning befaller
mig det.
</p>

<p>
&mdash; Jag kan inte befalla ett kyrktorn att tiga. Det
ringer alla söndagar ut sina hemligheter, bing, bång, och
du gör alla dagar hvad Jakobs kyrktorn gör blott om
söndagen.
</p>

<p>
&mdash; Jag bedyrar, Kristine ... Om du vill anförtro
mig något ...
</p>

<p>
&mdash; Så vet din man det i kväll, Stockholm i morgon
och världen i öfvermorgon. Men gör nu engång inte som
Jakob, gör hellre som tornet Tre kronor. Det skramlar
ej med klockor, det ser och tiger.
</p>

<p>
&mdash; Jag är sten, Kristine, flinta! Hvad bar grefve
Brahe i sin portfölj?
</p>

<p>
&mdash; Ett giftermålskontrakt.
</p>

<p>
&mdash; O, Kristine, hvilket ädelmod, hvilken lycka,
hvilken fröjd för allt Sveriges rike! Du har då ändtligen
låtit öfvertyga dig om uppriktigheten af hans känslor!
Ditt ömma hjärta har ej kunnat motstå en så lång, så
upphöjd, så trofast tillgifvenhet!
</p>

<p>
Och hon föll till drottningens fötter, kyssande hennes
hand.
</p>

<p>
Kristina upplyfte henne, såsom man leker med ett
bortskämdt barn.
</p>

<p>
&mdash; Ja, hvad skulle jag göra? sade hon, när de åter
sutto, förtroligt som förr, vid hvarandras sida. &mdash; Jag
måste ju gifta bort honom. Ständerna gåfvo mig ingen
fred, rådet ansatte mig, prästerne togo sina ord tillbaka
och försäkrade mig, att allt var tillåtet, utom att vissna
i ogift stånd. Jag måste ju skaffa riket lugn. Därför
har jag utsett en värdig gemål åt din bror och låtit
uppsätta hans äktenskapskontrakt, däri jag tillförsäkrar
<a id="page-93" class="pagenum" title="93"></a>
honom Räfsnäs och Ulfsunda till bröd samt Torshälla
och Eskilstuna till smör på brödet.
</p>

<p>
&mdash; Hvad du är god, Kristine! Men alla kungliga
gåfvor äro intet emot hans efterlängtade lycka att få äga
dig själf.
</p>

<p>
&mdash; Mig? Jag förstår, du talar, som ständerna, om
den gamla romanen. Men det är ju inte fråga om mig.
Jag förskaffar din bror en mycket skönare gemål, prinsessan
Emilia af Hessen-Kassel, du vet. Han älskar ju
henne och hon honom. Ingenting är naturligare, än att
jag, som högeligen åstundar hans lycka, bereder honom
lägenhet att följa sitt hjärtas val.
</p>

<p>
Marie Eufrosyne stirrade bestört på den kungliga
sfinxen. Hon visste för väl, att Kristina kunde gyckla,
och gyckla rätt obarmhärtigt, med sina offer, men detta
skämt gick för långt. Den besvikna vännen bemödade
sig att skratta.
</p>

<p>
&mdash; Nej, du skrämmer mig inte. Du gör som vid
julgåfvorna. Atrappen föreställer en furie, men när man
öppnar den, tittar där fram en ängel.
</p>

<p>
&mdash; Hvad, Marie? fortfor Kristina med låtsadt allvar.
&mdash; Du tror då, att ... nej, min vän, du känner ju
mig för väl för att inbilla dig sådana dårskaper. Jag
skulle gifta mig? Det där är ju fjolgammal snö. Du
vet, att jag underkastar mig aldrig en mans vilja.
Men Carl Gustaf behöfver af flera skäl en värdig
gemål. Det är nyttigt för riket, man måste tänka på
tronföljden.
</p>

<p>
Furstinnan Marie Eufrosyne var svag, lätt ledd och
van att behandlas som släktens smekunge. Men hon var
kvinna nog och syster nog för att känna sig sårad.
</p>

<p>
&mdash; Jag beder dig, Kristine &mdash; sade hon, uppstående
med högröda kinder &mdash; skämta inte så med de ömmaste
<a id="page-94" class="pagenum" title="94"></a>
känslor! Jag känner för väl ditt ädla hjärta för att tro
på en sådan grymhet. Carl Gustaf kan uppoffra allt för
dig, men han bär i sina ådror för mycket af ditt kungliga
blod för att låta bortskänka sig åt en annan. Lebewohl
... grausames Herz!
</p>

<p>
Kristina dolde under sin halft förvånade, halft blidkande
afskedshälsning ett invärtes löje. Grefve Brahe
hade verkligen burit i sin portfölj förslaget till ett äktenskapskontrakt,
men icke med prinsessan af Hessen-Kassel,
som redan var förmäld och hvars intryck på den unge
pfalzgrefvens flyktiga känslor knappt mer var en hemlighet,
men ett kontrakt, som skulle besegla den så länge
omtalade, af pfalziska huset och dess anhängare så högt
efterlängtade förbindelsen med Kristina själf. Hur enträget
hade hon icke från alla sidor uppmanats att fatta
ett beslut! Men lika ihärdigt hade hon nekat, ända
tilldess att rådet vägrade utnämna pfalzgrefven till öfverfältherre
i Tyskland, därest han icke förut var förvissad
om drottningens hand. Nu ville hon se huru detta
betydelsefulla steg skulle taga sig ut i den fixa formen
af ett äktenskapskontrakt, förbehållande sig att rifva detta
bindande aktstycke i tusen bitar, när hon så funne för
godt. Brahe hade fått ett så viktigt förtroende för den
händelse att det skulle behöfvas, men icke ens om hans
tystlåtenhet var hon fullt försäkrad. Ett lyssnande skvaller
skulle ledas på villospår. Gunstlingen grefve Magnus
skulle få en <em>avis</em>. Var han för eller emot drottningens
förmälning med pfalzgrefven? Ryktet sade: <em>emot</em>, och
detta har Kristina senare själf bekräftat. Fryxell räknar
fördelarna och finner grefve Magnus hafva haft allt skäl
att tala <em>för</em> förbindelsen. Men denne oväldige häfdatecknare
har glömt att taga med i beräkningen de oefterrättliga
känslor, hvilka så ofta rösta emot förståndets
<a id="page-95" class="pagenum" title="95"></a>
domslut. Grefve Magnus De la Gardie ville helst vara
ensam om sin drottnings ynnest.
</p>

<p>
Hon hade ju ej varit kvinna och tjugutvå år, om
hon en enda dag kunnat glömma den viktigaste fråga,
som vid denna ålder beherskar en ungmös framtidsutsikter.
O, det falska, det nyckfulla hjärtat, som tror
sig i sin förmätenhet vara så stålfast och smälter så lätt
för en enda varm fläkt af upprörda känslor! Ännu för
två år sedan kunde drottning Kristina icke förlåta sin
trolöse älskare, att han kysst en tysk kammarpiga, och
nu kunde hon redan gyckla öfver hans flyktiga böjelse
för prinsessan af Hessen-Kassel. Måhända tillstod hon
icke ens för sig själf, att detta gyckel var en lek med
dolkuddar. Jonglören uppfångar i luften de slipade
knifvarna och bugar sig sedan för publikens applåder.
Begärde Kristina en dylik applåd? En liten pfalzgrefve,
en liten landtgrefvinna, huru lågt under hennes höghet!
Och likväl ville hon binda denne trolöse älskare vid sig
och sin tron med ett äktenskapskontrakt. Den fyndigaste
spekulant på mänskliga svagheter hade ej kunnat uttänka
en bättre drifkraft. Hon, som trodde sig stå upphöjd
öfver lidelserna, märkte icke, att hon stod under inflytande
af det mest bedårande bland alla bländverk; hon
förstod icke, att hon var <em>svartsjuk</em>.
</p>

<p>
Det fanns likväl en okänd, smygande demon i
hennes närhet &mdash; utan tvifvel en hemlig fiende till Carl
Gustaf &mdash; som tycktes vara underrättad om allt och
förstod Kristina bättre än hon förstod sig själf. Följande
morgon vid påklädningen fann drottningen på sitt nattduksbord
en anonym biljett, som endast innehöll följande
med förvänd stil i blyerts tecknade ord på tyska:
</p>

<div class="letter">
<p>
»Fråga jungfru Ryning hvad hon bär på det svarta
sidenbandet under sin halskrage!»
</p>

</div>

<p>
<a id="page-96" class="pagenum" title="96"></a>
&mdash; Fiken &mdash; sade drottningen uppbragt till kammartärnan
&mdash; hvem har understått sig att lägga en biljett
på mitt bord?
</p>

<p>
Fiken bedyrade vid lif och salighet, att hon icke
hade minsta aning huru detta papper inkommit i drottningens
sängkammare. Upptäckten var icke angenäm.
Okända händer, okända steg i slottets innersta voro
alltid en fara, åtminstone alltid en misstanke, och drottning
Kristina var misstänksam. Ebba Sparre invigdes i
förtroendet och tillstyrkte att undvika uppseende, men i
tysthet öfvervaka betjeningen. Fiken Lång, hvars trohet
härtills bestått alla prof, åtvarnades att hålla saken tyst;
men hände slikt engång till, gällde det hennes tjenst,
om ej något värre.
</p>

<p>
&mdash; Hvad kan jungfru Ryning bära på halsen? frågade
Ebba, som aldrig rätt kunnat fördraga denna medtäflarinna
i sin höga väninnas gunst.
</p>

<p>
&mdash; Förmodligen ett hårstrå af Lucifer; jag ämnar
ej fråga henne, svarade drottningen likgiltigt och ref
sönder biljetten.
</p>

<p>
Amiralen och riksrådet Erik Ryning bodde vid denna
tid med sin familj i Stockholm. Hagar hade återtagit
sin plats som dotter i huset och icke förgäfves anlitat
sin så ofta pröfvade konst att vinna de hjärtan hon ville
vinna. Den redlige gamle sjömannen och hans förträffliga
maka förläto, på grefvinnan Torstensons förbön,
sin adoptivdotter hennes äfventyrliga resor i fält och
funno sig smickrade af drottningens nådiga förtroende
att två eller tre gånger i veckan låta tillkalla Hagar som
lektris eller hellre biträde vid studiet af klassiska författare,
teologi, filosofi och matematik. Samma morgon,
när den anonyma biljetten fanns på nattduksbordet,
var Hagar kallad till slottet klockan sex att föreläsa
<a id="page-97" class="pagenum" title="97"></a>
Cartesius, men denna gång ej hans filosofi, utan hans
mindre bekanta dioptrik. Kristina hade mer och mer
intagits af denne författare, som så snillrikt hänvisade
en forskande tanke att tvifla på allt, utom på sin egen
tillvaro.
</p>

<p>
Samma studerkammare, som så ofta förr varit vittne
till de två lärda rivalernas förtrogna forskningar, såg dem
äfven nu fördjupade i den nya, af Snellius år 1620
uppfunna läran om ljusets brytning, hvilken Cartesius
1639 sökt närmare utreda, mera genom spekulation än
genom empiriska rön. Drottningen var nådig, nästan
förekommande, men märkbart förströdd. Hennes lysande
förmåga att i ögonblicket kasta sig från en tankegång
in i en annan och med samma förvånande klarhet vara
hemma i allt tycktes ej hålla profvet i dag. Hon ertappade
sig skrattande på ovanliga distraktioner, missförstod
boken, missförstod föreläserskan och tillät sig
anmärka, att den berömde författaren visste ej alltid
själf hvad han sade.
</p>

<p>
&mdash; Han är klar från sin synpunkt, invände Hagar;
men i stället att föreskrifva ljusstrålen den väg han bör
taga, hade författaren bort kasta sin ring i hafvet på
en famns vatten och försöka finna honom på det ställe,
där guldet glimmar på bottnen. Tanken låter smida
och tänja sig som guldtråd, men naturlagarna äro obevekliga:
man kan icke fånga dem utan att följa och
utspionera dem.
</p>

<p>
&mdash; Har du hört &mdash; inföll Kristina, bytande hastigt
samtalsämne &mdash; att en italienare vid namn Torricelli har
uppfunnit <em>vacuum</em>? Näst konsten att finna <em>allt</em>, är intet
beundransvärdare än konsten att finna <em>intet</em>.
</p>

<p>
&mdash; Jag såg i jesuiterkollegium i Wien ett instrument,
som var konstrueradt efter denna nya uppfinning och
<a id="page-98" class="pagenum" title="98"></a>
kallades <em>barometer</em>. Med dess tillhjälp mätte man luftens
tryck.
</p>

<p>
&mdash; Det är nöjsamt; jag vill införskrifva denna
tingest ifrån Paris. Luftens tryck? Således kan man i
ett segel mäta vindens tryck och stormens styrka. Vår
tid är frågvis: den tränger in i naturens innersta. Hvad
skall man upplefva om hundrade år? Barometer, säger
du? Jag vill ihågkomma denna term.
</p>

<p>
&mdash; För att mäta luftens tryck återstår ännu att anbringa
ett tomrum i seglet, anmärkte Hagar.
</p>

<p>
Hon hade kunnat spara denna lilla tillrättavisning.
Drottningen låtsade icke höra den och fortfor på sitt
lifliga sätt:
</p>

<p>
&mdash; Cartesius beherskar ljuset, Torricelli beherskar
luften, De Geer har redan i tjugu år beherskat jordens
innandöme. Våra murare, skorstensfejare och brandsprutor
ha länge beherskat elden: gif mig ännu en titan,
som beherskar vattnet, och vi skola omskapa världen ...
Huru kom du till jesuiterkollegium?
</p>

<p>
&mdash; Jag medförde rekommendation till generalvikarien
pater Malines, som lofvade insinuera min sak hos grefve
Trauttmannsdorff. Malines införde mig i lärda sällskap
och i jesuiterkollegium.
</p>

<p>
&mdash; Bekänn, att du lyste med din lärdom bland de
fromme fäderne!
</p>

<p>
&mdash; Å, nådig fröken; vid sidan af de lärdaste män i
Europa var jag en vilde!
</p>

<p>
&mdash; Fraser! Du slog dem på fingrarna, såsom du
slagit Luther och Calvin. Jag antager, att de varit förtjuste
i dig och att du i hemlighet är jesuit. På det
där svarta bandet kring din hals bär du en relik från
det allrakristligaste kollegium till minne af din lyckliga
<a id="page-99" class="pagenum" title="99"></a>
omvändelse. Hvad är det? Är det den helige Loyolas
ben eller sex hårstrån af påfvens skägg?
</p>

<p>
&mdash; Nej, så from är jag icke, genmälde Hagar leende,
men drottningens skarpa blick upptäckte strax, att löjet
dolde en öfverraskning.
</p>

<p>
&mdash; Sade jag dig inte, att du ej duger till ärkebisp
i Upsala? Betänk, att du är skäligen misstänkt för
lönligt tassel med vår kyrkas fiender och att blott en
uppriktig bekännelse kan rädda dig från vår lutherska
inkvisition! Kom ihåg hvad biskop Johannes fått lida
för sina välmenta idéer! Fram med sanningen: hvad
bär du på bandet?
</p>

<p>
&mdash; Ett oskyldigt souvenir, som inte kommer något
samvete för när, hvarken lutherskt eller katolskt.
</p>

<p>
&mdash; Det måste vara en hjärtesak, som man bevarar
så nära sitt hjärta. Får jag se tingesten? Jag skall
inte förråda dig, om det också vore Sankt Britas oxeltand.
</p>

<p>
&mdash; Nådig fröken ... Jag är hvarken jesuit eller
lutheran. Jag har den äran bekänna min drottnings tro:
jag är cartesian.
</p>

<p>
&mdash; Min Gud, hvilka omsvep för en bagatell! utropade
Kristina skrattande, fattade sidenbandet och framdrog
en liten medaljong af guld, hvilken hon genast
öppnade. I medaljongen låg en svart hårlock.
</p>

<p>
Hon höll den mot dagen. Löjet blef osäkert, blicken
förändrades, en hög rodnad uppsteg på hennes kinder.
Äfven Hagars kinder färgades purpurröda.
</p>

<p>
&mdash; Är det Gustaf Kurcks hår? frågade drottningen,
själf angelägen att finna en förklaring, som tycktes vara
den enklaste och naturligaste.
</p>

<p>
&mdash; Nej, svarade Hagar, för stolt att begagna denna
lätta utväg att undgå faran. &mdash; Det är hans furstliga
<a id="page-100" class="pagenum" title="100"></a>
nådes pfalzgrefvens hår från Jankowitz. En kula hade
rubbat hans lockar vid örat; han bad mig jämna sitt
hår, och jag behöll med hans tillåtelse denna lock till
minne af en tapper man och ett ärorikt fältslag i drottningens
tjenst.
</p>

<p>
Kristinas vrede var alltid snabb och hänsynslös.
Hon kastade hårlocken till golfvet, trampade honom,
fattade Hagars båda händer hårdt i sina och genomborrade
henne med en blick, som få andra förmått uthärda.
Det var nu tredje gången dessa två stodo som
stridande örnar mot hvarandra, och denna gång tycktes
förolämpningen vara dödlig.
</p>

<p>
&mdash; Du ... du ... hans sköka, du! utbrast drottningen
i korta, afbrutna ord, af hvilka hvarje stafvelse var ett
dolkstygn. &mdash; Jag dödar dig icke, eländiga ... jag föraktar
dig!
</p>

<p>
Och hon stötte henne häftigt tillbaka.
</p>

<p>
Hagar hade blifvit lika blek som hon nyss var röd.
Hon mötte den gnistrande blicken utan att blinka, tog
två steg tillbaka och svarade:
</p>

<p>
&mdash; Återtag detta ord! Det är ovärdigt en drottning.
</p>

<p>
&mdash; Gå, gå! utropade Kristina, ytterligt uppbragt, och
famlade efter ringklockan.
</p>

<p>
Hagar såg rörelsen, fattade ringklockan och höll
henne ljudlös inom sin slutna hand.
</p>

<p>
&mdash; Af nåd, hör mig! Ett ögonblick af lugn, och
jag skall förklara allt, såsom jag förklarade förräderiet
den 12 Maj.
</p>

<p>
Kristina stod med handen på dörrvredet för att ropa
på vakt, men beherskade sig. Var det hågkomsten af
ett tidigare förhastande eller blygseln att bringas ur fattningen
af en underordnad? Hon satte sig, mörk och
sträng, vid studerbordet, denna gång ett domarebord, och
<a id="page-101" class="pagenum" title="101"></a>
tecknade med handen, att hon ville höra den brottsliga.
Ringklockan återställdes till hennes disposition.
</p>

<p>
Hagar förtäljde sin bekantskap med pfalzgrefven,
hans frågor om drottningen och sina försiktiga svar.
En ung öfverstes försök till förtrolighet ansåg hon sig
kunna med tystnad förbigå. Förhållandet mellan dem
hade varit tadelfritt och fru Beata De la Gardie vaksam.
Hagar dolde icke sitt skämt, när hon upptog hårlocken,
och pfalzgrefvens svar, som röjde tillbörlig vördnad för
drottningens person. Detta obetydliga möte vid Jankowitz
hade tilldragit sig vid den halföppna dörren till en
stuga, uppfylld af folk. Den, som aktat nödigt framföra
ett skvaller härom, borde också kunna intyga, att berättarinnan
nu talade sanning.
</p>

<p>
&mdash; Är detta allt? frågade drottningen kallt. Hon
hade fått tid att svalna.
</p>

<p>
&mdash; Allt, nådig fröken.
</p>

<p>
&mdash; Hvad betydde det då, att du förutspådde åt hans
furstliga nåde Sveriges krona?
</p>

<p>
&mdash; Nådig fröken skall näppeligen finna en bland
sina undersåtar, som icke hört omtalas en väntad hög
förbindelse och däråt af hjärtat gläder sig.
</p>

<p>
&mdash; Det kommer dig intet vid. Öfver mig skall
aldrig en man råda, långt mindre en konung. Men ingen
vet hvad här sker, om jag dör. Behåll din usla hårlock!
Han kan möjligen inbringa dig ett riddaregods.
</p>

<p>
Hagar upptog hårlocken.
</p>

<p>
&mdash; Intet kan vara för mig så dyrbart som min
drottnings förtroende till min heder. Värdigas förvissa
mig därom, och jag begär ingen furstegunst.
</p>

<p>
Det var kallt i studerkammaren. Kristina teg några
ögonblick, stod upp och värmde sig vid en brasa i den
stora öppna kaminen.
</p>

<p>
<a id="page-102" class="pagenum" title="102"></a>
&mdash; Bed mig om förlåtelse! sade hon slutligen.
</p>

<p>
&mdash; För hvad, nådig fröken?
</p>

<p>
&mdash; För ett ord, som kunnat kosta en annan hufvudet.
Man säger ej till sin drottning, att hon talat sig själf
ovärdigt.
</p>

<p>
&mdash; Och hvem skall då gifva en ärbar jungfru upprättelse
för att hon kallats en sköka?
</p>

<p>
Åter började den knappt förkolnade vreden att flamma
till låga i ett lätt retadt herskarelynne. Det finns knappt
exempel därpå, att Sveriges Kristina någonsin erkänt
sig hafva ångrat ett ord eller en handling, men det finns
många bevis att hennes ädlare känslor fått makt öfver
vreden.
</p>

<p>
&mdash; Bokråtta, du i din förlegade lärdom &mdash; utbrast
Kristina, ånyo uppbrusande, i det hon häftigt rörde om
bränderna i kaminen &mdash; du usla lilla glödkol, som inbillar
dig upplysa världen och af hvilket i morgon intet
annat är kvar än ett fingersmått aska, vill du gå till
rätta med <em>mig</em>? Är det inte nåd nog, att jag ännu
slösar ett ord på dig? Skall jag ännu därtill gifva en
knäracka socker för att jag tillåtit henne gläfsa? Förstår
inte du, som förstår allt, att mina ord äro ingen skolkria,
som du gunstbenäget skall mästra och korrigera?
Vill du rita en krux i marginalet, så öfverkorsar jag
hela sidan och skickar dig med alla dina gåspennor
tillbaka till det vargbo i Finland, som du aldrig bort
öfvergifva. Bed mig om förlåtelse, eller gå din väg!
</p>

<p>
&mdash; Får jag svara nådig fröken?
</p>

<p>
&mdash; Nej, det är öfverflödigt. Svarar du ännu ett
ord, så är du i morgon ej mera i Stockholm.
</p>

<p>
&mdash; Eders majestät &mdash; svarade Hagar med en kall
bugning &mdash; jag skall i morgon icke mer vara i Stockholm
och icke mer vara eders majestäts undersåte.
<a id="page-103" class="pagenum" title="103"></a>
Mina rättigheter som medlem af familjen Götz äro erkända
af kejsaren i Wien. Jag hoppas finna ett land, där ingen
förgäfves begär upprättelse för ett orättvist skymford.
Huru ringa jag än må vara, aktar jag min ära lika högt,
som eders majestät aktar sin, och protesterar mot oförskyld
vanfrejd. Jag må kallas en bokråtta, men som
en knäracka låter jag icke trampa mig. Något har jag
lärt mig i eders majestäts skola, och därför skall jag
vara tacksam, så länge jag lefver: »de, som Gud adlat,
få icke förnedra sig.» Hvad angår det obetydliga minne,
som så oförmodligen misshagat eders majestät, aktar jag
det mindre än intet, sedan jag haft olyckan att mista
det som mycket kostbarare är, min nådiga drottnings
ynnest och tillit.
</p>

<p>
Vid dessa ord kastade Hagar hårlocken i den slocknande
glöden. Han ringlade sig som en orm, jäste upp
i ett lätt, brunt skum, förkolnade, glimmade ännu en
half sekund och försvann.
</p>

<p>
Så hade ännu ingen undersåte talat till den mäktigaste
drottning på sin tid och till en som höll så
strängt på sin kungliga värdighet. Men antingen Hagar
väntat ett nytt vredens ord eller möjligen en hastig omkastning
till nåd, som efter den 12 Maj, bedrog hon sig
i denna förväntan. Kristina förblef tyst, orörlig och
sluten, drottning i hvarje tum, och vinkade endast lätt
med handen, att den djärfva rebellen kunde gå utan
hinder. En kort, djup reverens från den afträdandes
sida, och dörren slöts än en gång till mellan dessa två
så högt begåfvade, i själarnas grunddrag så nära besläktade
skapelsens gunstlingar, hvilka voro för lika
hvarandra för att icke ständigt stöta kant emot kant,
ständigt känna sig dragna till hvarandra och likväl aldrig
kunna fördraga hvarandra.
</p>

<p>
<a id="page-104" class="pagenum" title="104"></a>
Drottning Kristina var klartänkt och högtänkt nog
att i rebellens snarstickna ord igenkänna någonting af
sig själf, som hon kunde förlåta, om också ej tillåta.
Men hennes tankar hade redan hunnit taga en annan
riktning, för hvilken en liten föreläserskas myteri försvann
till en obetydlighet. Hon satt en stund försjunken
i hjärtefrågor.
</p>

<p>
&mdash; Upprättelse! Hvem ger då mig upprättelse? ...
Nej ... min gemål skall han icke blifva, men törhända
... konung af Sverige.
</p>

<h3 class="chapter" id="chapter-1-9">
<a id="page-105" class="pagenum" title="105"></a>
9. Ett lejonmöte.
</h3>

<div class="motto">
<p class="motto">
Ebba, har du någonsin ridit på ett
lejon?
</p>

</div>

<p class="first">
<span class="firstchar">D</span>rottningen satt i sitt stora mottagningsrum den 15
Maj 1648 på aftonen. Där var en ceremoniös väntan,
likasom vid mottagandet af en utländsk ambassad. Statsfruarna
hade fått företräde och gått, hofjungfrurna hade
fått sina befallningar. Dörrarna voro omsorgsfullt bevakade.
Förutom tre särskildt kallade, fick ingen tillträde.
Gunstlingen grefve Magnus inträdde med varsamma
steg och underrättade sig, för att sondera stämningen,
om hennes majestäts hälsa. Kristina lyfte flyktigt sina
ögon från en uppslagen bok och svarade:
</p>

<p>
&mdash; Jag mår alltid väl, när jag slutit fred med mig
själf. Det är inte sant, att allt ondt kommer från
magen. Allt ondt kommer från inbördes krig i kropp
eller själ.
</p>

<p>
Hon växlade ofta uttryck, och grefven hade studerat
dem alla, såsom en entomolog undersöker en fjärils
spröten i mikroskopet, men i dag var där någonting
mer än vanligt bestämdt, nästan hotande. Hon förekom
honom som en vaktande lejoninna, hvilken man
icke vågar närma sig eller vidröra, oaktadt hennes skenbara
lugn.
</p>

<p>
<a id="page-106" class="pagenum" title="106"></a>
Grefvens nyfikenhet var i hög grad spänd, men han
vågade icke fråga mer. Han visste något, men icke allt.
Kristina gaf sig aldrig helt, icke ens i de förtrognaste
ögonblick åt den mest förklarade gunstling. Någonting
skulle ske denna kväll &mdash; hvad? Grefve Magnus växlade
en blick med de uppvaktande hofjungfrurna; de visste
mindre än han och drogo sig snart tillbaka. Han förblef
stum, drottningen likaså.
</p>

<p>
Om en stund inträdde biskop Johannes Matthiæ,
mottogs med nådig uppmärksamhet och erbjöds en plats
vid drottningens <em>högra</em> sida. Han hade åldrats i tidens
trätor; han hade icke fått fullt rätt, men icke heller
fullt orätt i tvisten om <em>Idea boni ordinis</em>. Han hade
utarbetat och underskrifvit Hagar Rynings bevis att allt
missförstånd berodde af ordtolkningar, och därmed hade
prästerskapet låtit sig nöja, under förbehåll att <em>Formula
concordiæ</em> infördes bland svenska kyrkans bekännelseskrifter.
Det var en järnhård ortodoxi man där ville
påtruga alla farlige fritänkare, och för den fromme
biskopen stod dock kärlekens lag öfver alla andra.
</p>

<p>
Kristina förstod hans bekymmer, räckte honom sin
hand och sade:
</p>

<p>
&mdash; Ännu har denna hand inte undertecknat <em>Formula
concordiæ</em> och lärer ej heller göra&rsquo;t.
</p>

<p>
&mdash; Jag tackar min nådiga öfverhet, svarade biskopen,
synbart tillfredsställd. &mdash; Man måste hafva fördrag med
de svaga i tron.
</p>

<p>
&mdash; Och med de svaga i kärleken, inföll Kristina
småleende.
</p>

<p>
&mdash; Nådigaste fröken, kärleken är af en fast annan
natur; han är stark som döden. Där han råder, fördrager
han allting, tror allting, hoppas allting, lider
allting.
</p>

<p>
<a id="page-107" class="pagenum" title="107"></a>
&mdash; Undskyll, vördige fader, jag har ej varit nog
lyckosam att hitta i denna skröpliga världen en kärlek
som lider allt och fördrager allt; men väl har jag mycket
omak med en kärlek som tror allt och hoppas allt. Jag
tänker vi skulle litet klippa den blinde gudens flaxande
vingar.
</p>

<p>
&mdash; Jag talar icke om köttsliga människors ostadiga
begärelser, rättade biskopen mildt.
</p>

<p>
&mdash; Nej, jag förstår. Men statt mig nu bi i afton,
vördige fader. Ty där ser jag en komma, som tror allting
och hoppas allting ... med hvad skäl, lämnar jag
osagdt. Visst är, att han inte lider allting.
</p>

<p>
Det var pfalzgrefven Carl Gustaf, som inträdde i
en hofdräkt, hvilken tillika var krigarens. Ingen mörknad
blodfläck, intet stoftkorn från slagfältets sand fläckade
nu hans vackra gula kyller eller hans fina spetskrage.
Det långa svarta håret föll, omsorgsfullt benadt, öfver
hans breda skuldror, detta hår, hvaraf Kristina så nyss
sett ett prof. Den tunna mustaschen slingrade sig ormlik
kring den beslutsamma öfverläppen; växten hade blifvit
fylligare och antydde inga försakelser af en hopplös
kärlek. Hållningen var fortfarande obesvärad, såsom
det anstod en pröfvad krigare; men i blicken och kring
läpparna låg ett drag af spanande ovisshet, likasom
kände han sig mindre säker här än på de blodiga slagfälten.
Under ett undfallande yttre gömde sig det stolta
medvetandet af kraft inom denne man, hvilken kunde
böja sig som en fjäder, men skulle resa sig, när hans
tid var kommen. Hvad var han nu? Ett lejon, som
gick med förbundna ögon.
</p>

<p>
Han kysste ceremoniöst drottningens hand och afbidade
hennes tilltal. Grefve Magnus, som stod beredd
att uppfånga hvarje hviskning, iakttog, att hon bjöd
<a id="page-108" class="pagenum" title="108"></a>
honom plats vid sin <em>vänstra</em> sida. Höger och vänster
ha alltid haft en märklig betydelse, men aldrig så som
i detta tidehvarf.
</p>

<p>
Efter några likgiltiga frågor om resan till Stockholm
tog Kristina utan omsvep till ordet i den viktiga fråga,
som i dag skulle få ett svar.
</p>

<p>
&mdash; Eders kärlighet &mdash; sade hon &mdash; har låtit förmärka
genom doktor Johannes och grefve Magnus sin
<em>intention</em> att ändteligen få min kategoriska resolution om
den sak oss så nära rör, nämligen mitt val af gemål.
Därför torde eders kärlighet intet misstycka, att jag låtit
hitkalla desse värdige män för att i deras närvaro gifva
eders kärlighet min mening tillkänna, såsom jag ock vill
i Guds åsyn densamma säga, utan allt fagert snack eller
<em>compliment</em>.
</p>

<p>
Pfalzgrefven bugade tigande.
</p>

<p>
&mdash; Jag förklarar alltså, att jag intet vill betaga
eders kärlighet något hopp att taga mig till äkta; ej
heller gifver jag något hopp, att sådant ske skall.
</p>

<p>
Tystnad. Drottningen fortfor.
</p>

<p>
&mdash; Därest jag träder i gifte, försäkrar och lofvar
jag, att ingen annan i världen taga till äkta, än eders
kärlighets person.
</p>

<p>
Stum bugning.
</p>

<p>
&mdash; Där som jag intet vill gifta mig, vill jag för
rikets bästa och säkerhet söka <em>declarera</em> eders kärlighet
till <em>successor</em> och arffurste till riket.
</p>

<p>
Åter en paus. Pfalzgrefven Carl Gustaf var väl
förfaren i många vetenskaper, men icke en vältalare,
som Gustaf II Adolf och dennes dotter Kristina. Han
afbidade stum och ej utan förlägenhet en vidare utläggning
af dessa lysande löften, som inneburo på samma
gång så mycket och så litet.
</p>

<p>
<a id="page-109" class="pagenum" title="109"></a>
Kristina blef otålig. Hon hade med en för sin tid
högst sällsynt korthet sammanträngt i få afmätta och
noga öfverlagda ord allt hvad hon ville säga och väntade
svar.
</p>

<p>
&mdash; Högre &mdash; tillade hon &mdash; kan jag ej lofva. Är
eders kärlighet intet därmed tillfreds, kan jag ej gifva
en annan resolution.
</p>

<p>
&mdash; Så många nådiga löften tillförene hafva låtit mig
fast annat förmoda om eders majestäts tankar för min
ringa person, yttrade nu pfalzgrefven i en ton af svikna
förhoppningar.
</p>

<p>
&mdash; Doktor Johannes kan fuller intyga, att ett barns
löften hafva ingenting att betyda, där de intet vid
vuxen ålder få sin <em>consummation</em> och stadfästelse, inföll
Kristina.
</p>

<p>
Biskopen nickade, med tillägg, att där ju intet stod
i vägen för att hennes majestät ännu torde fatta sitt
beslut till alla trogne undersåtars hjärteliga förnöjelse.
</p>

<p>
&mdash; Jag säger ju eders kärlighet &mdash; återtog drottningen
lifligt &mdash; att jag ännu intet beslutit hvarken till
eller ifrån. Men det vill jag <em>insistera</em>, att jag intet besluter
af <em>consideration</em> hvarken för eders kärlighets eller
för min person, utan af <em>égard</em> till <em>publicum bonum</em> och
fäderneslandets säkerhet. Det jag nu tänker öfverlåta
armén i Tyskland till eders kärlighets <em>direction</em> som
generalissimus, det sker allenast för den tjenst, som jag
förhoppas eders kärlighet skall göra riket, och för att
detta må vara betryggadt, om mig något dödeligt hända
skulle.
</p>

<p>
&mdash; Jag tackar ödmjukeligen för den nåd mig vederfares,
genmälde pfalzgrefven, och måste därmed vara
tillfreds. Men min <em>intention</em> har allenast varit till eders
majestäts person och till ingenting annat.
</p>

<p>
<a id="page-110" class="pagenum" title="110"></a>
&mdash; Ja, ja, jag vet väl det talesättet, afbröt honom
Kristina, allt mera otålig. &mdash; Jag talar om riket, och
eders kärlighet talar om sig och mig. Hvad skall jag
då mera säga därtill? Skall jag åstunda betänketid,
som sed är, när en jungfru intet vill strax svara en
enträgen friare? Skall jag lofva hvad ingen annan piga
lofvar, att eders kärlighet skall få min resolution, när
jag är fem och tjugu år gammal? Ja, så lofvar jag ock
det; är det <em>satisfaction</em> nog? Är eders kärlighet nu
förnöjder?
</p>

<p>
&mdash; Jag tackar underdånigast och är förnöjder med
allt som behagar eders majestät. Mitt <em>facit</em> har intet
annat varit, än den lyckan att äga eders majestäts
person, och kan jag väl nöja mig med ett stycke bröd,
när det betages mig, som min högsta åstundan är. Men
får jag intet den uppfylld, vill jag aldrig se Sverige mer.
</p>

<p>
Nu tog Kristina eld.
</p>

<p>
&mdash; Och det säger mig en, som här och där låtit
sig nöjas med andra än mig! Hvad är detta för fanfaronader?
Är jag en Chloë, som leder får i rosende
band, och eders kärlighet en suckande Damon, som
sköter hjordarna på sin faders gård? Jag känner min
Damon: därmed skall han aldrig i tiden vara <em>content</em>.
Den Gud hafver satt till något högre i världen skall
intet låta sig nöja med fåreklippande.
</p>

<p>
&mdash; Jag vet det fullväl, och eders majestät hafver
sagt mig det själf vid min kära systers bröllop förlidet
år, att eders majestät ingen <em>affection</em> hafver till min
person, så att jag därom <em>desperera</em> måste. Jag har
därför ock bedt Gud afvända mitt sinne från detta uppsåtet
för att ej därmed bekomma eders majestäts onåd
och min egen största skada; men si, jag har intet
varit därtill <em>capable</em>. Fastmer har jag däraf dagligen
<a id="page-111" class="pagenum" title="111"></a>
kvalts och min åstundan till eders majestäts person
dagligen förökats, så att jag själf intet mer är mig
mäktig och måste ådraga mig dens misshag, som jag
mest ville behaga.
</p>

<p>
Ett fint, elakt löje, som hon knappt vårdade sig om
att dölja, förrådde Kristinas tvifvel om uppriktigheten af
denna förklaring. Hon beherskade sig, tackade för så
mycken <em>affection</em> och försäkrade, att hon kände hans
trohet, men hade sina skäl hvarför hon ännu ej ville
besluta.
</p>

<p>
&mdash; Eders kärlighet har ju att välja mellan ring eller
krona och skall göra sig värdig båda genom sitt <em>comportement</em>
i kriget.
</p>

<p>
&mdash; Där som eders majestät aktar mig värdig ringen,
vill jag om kronan intet annat tänka, än att ingen är
att jämföra med den henne nu bär. Jag har kommit
till Sverige på eders majestäts löften i första ungdomen,
och där det ej kan ske, som mig då utlofvades, täckes
eders majestät bruka mig så länge nådigst behagas,
men därefter <em>dimittera</em> mig ur tjensten, intet komma
min ära vid och intet fordra mig till Sverige, dit jag
aldrig skall återvända. Min enda åstundan är då att
sitta i ro.
</p>

<p>
Åter afbröt honom denna mörknande blick, som så
snabbt kunde omskifta.
</p>

<p>
&mdash; Ro? Det skall jag förekomma. Blif mig från
halsen med detta barnjollret! Ni hör, ers högvördighet,
han ställer mig ännu till rätta för den tid, när jag ej
hade makt att bortlofva en bondgård, långt mindre mig
själf! Hvad skall jag svara en så envis herre, som
intet ens har vett att begripa skillnaden mellan mitt
stånd och sitt? Jag är intet <em>obligerad</em> af ett barns
löften; jag häfver dem upp. Jag tillbjuder hans furstliga
<a id="page-112" class="pagenum" title="112"></a>
nåde öfverbefälet och successionen, jag tillsäger
honom att vänta, men han <em>refuserar</em>! Hvad är detta
för fräcka <em>discourser</em>? Ändock han skulle dö i en
sådan <em>espérance</em> att varda utsedd till min gemål och
aldrig komme därtill, är intet detta anseende nog för
hela världen?
</p>

<p>
Äfven Carl Gustaf kände Vasablodet i sina ådror
brusa upp.
</p>

<p>
&mdash; Erik Oxenstjerna hade ringa ära af att engång
vara i folkets mun såsom den där djärfdes lyfta sina
förmätna blickar ända upp till en korad drottning, genmälde
pfalzgrefven stolt.
</p>

<p>
&mdash; Är detta en jämförelse? Har jag behandlat
eders kärlighet såsom jag <em>tracterade</em> Erik Oxenstjerna?
inföll Kristina ytterst vredgad, stod upp, men satte sig
åter. &mdash; Den, som ej bättre vet åtskilja personer och
anspråk, är intet värd den ära jag tillbjuder honom, ej
heller de gåfvor han fått af Gud att densamma bruka.
</p>

<p>
Carl Gustaf fann rådligt att göra en diversion.
</p>

<p>
&mdash; Eders majestät &mdash; sade han &mdash; talar om sitt
dödliga frånfälle och min succession, likasom skulle jag
vilja öfverlefva den dagen! Nej, med herrarne skulle
jag aldrig komma till rätta, och Gud bevare mig från att
söla mina händer i deras blod.
</p>

<p>
&mdash; Blod? Hvem talar om blod? Sådane ären I!
Men si, det skall jag förekomma! Märk, att jag säger
eders furstliga nåde: ingen oreda skall förekomma, alltså
intet blod utgjutet varda, om mig något dödeligt tillstöter.
</p>

<p>
&mdash; Jag förstår det intet. Är ers majestät så <em>indifferent</em>
för min person, är ock min succession af ringa
värde. Eders majestät kan ju af en <em>particular affection</em>
för någon annan <em>moveras</em> från den mig nu gifna förtröstan
framdeles.
</p>

<p>
<a id="page-113" class="pagenum" title="113"></a>
Paus. Kristina lyckades återvinna sitt öfverlägsna,
nästan hotande lugn.
</p>

<p>
&mdash; Detta säger eders kärlighet för att lura ut mig.
En fältherre vill utspionera fiendens position; men märk
nu ock först, att jag ingen fiende är, fast mera en ärlig
vän, och därnäst, att min <em>position</em> ligger i öppen dag.
För mina tankar är jag ingen skyldig att redovisa; ej
heller ställer mig någon för dem till räkenskap. Vill
eller vill intet eders kärlighet vara förnöjder med dessa
tre punkterna, som jag strax i början förelagt? Märk:
<em>primo</em>: intet ja och intet nej för min person, förrän
jag är fem och tjugu år gammal; <em>secundo</em>: att jag ingen
annan tager än eders kärlighet, <em>om</em> jag gifter mig; <em>tertio</em>:
<em>om</em> jag intet gifter mig, <em>declareras</em> eders kärlighet till
min efterträdare ... Är detta nog? Lägg märke till att
jag intet tillbjuder detta två gånger. Det sitter hårdt
nog ändå. Jag begär svar.
</p>

<p>
Detta svar räckte till sent på kvällen. Ingen af de
två hufvudpersonerna ville vika från sin position. Vreda
ord omväxlade med löjen och hot på ena, yttre underdånighet
och hemlig förbittring på andra sidan. Det var
ett fältslag mellan ring och krona, sådant där ännu aldrig
utkämpats i Stockholms slott och knappt i någon annan
konungaborg. Biskop Johannes och grefve Magnus uppträdde
som medlare, ytterst varsamt, såsom man ju
måste behandla ett lejon och en lejoninna i handgemäng,
men törhända icke alltid lika uppriktigt. Slutet blef, att
lejonet erkände sig, icke besegradt, icke tillfredsställdt,
men resigneradt att lyda och vänta. Man öfverenskom,
att det kungliga giftermålet skulle för alla, äfven för
drottningens moder, för rikskanslern, rådet och ständerna,
framställas som afgjordt och endast uppskjutet
för kriget, till hvilket pfalzgrefven skulle afresa som
<a id="page-114" class="pagenum" title="114"></a>
öfverfältherre. I sammanhang härmed skulle Carl Gustafs
succession genomdrifvas i rådet och ständerna. Det
märkeliga mötet afslutades med ömsesidiga försäkringar
om tacksamhet och tillgifvenhet.
</p>

<p>
Uppvaktande hofjungfrun Ebba Sparre väntade i sofrummet.
Kammartärnan bortskickades, drottningen kastade
sig oafklädd på sin bädd. Hon var trött, men kunde ej
sofva. Hennes tankar voro den af regnet uppsvällda
vårfloden; han måste ju strömma ut öfver sina bräddar.
</p>

<p>
&mdash; Ebba, sade drottningen, har du någonsin ridit
på ett lejon?
</p>

<p>
&mdash; Nej, det aktar jag mig för, svarade väninnan,
döljande sin nyfikenhet under en gäspning.
</p>

<p>
&mdash; Däri gör du rätt. Man kan inte bruka sporrarna;
där hjälper intet annat än glödande järn. Något som
bränner och något som lyser. Jag har försökt det, jag.
</p>

<p>
&mdash; Och du har tamt odjuret?
</p>

<p>
&mdash; Tämjas kan det inte, men spärras i bur. Man
får se huru länge. Där måste vara ett stadigt galler.
</p>

<p>
&mdash; Du förstår rida, du.
</p>

<p>
&mdash; En gång har jag blifvit kastad ur sadeln. Vid
Norrköping var det. Vid Björnsnäs. Den finska trollpackan,
du vet. Hon med hårlocken. Tre gånger har
hon förhäxat mig, tre gånger har hon fått spö. Grefvinnan
Götz! Hon har ju lämnat staden?
</p>

<p>
&mdash; Hon reste i förgår. Det skall hafva varit mycken
uppståndelse i Ryningska huset, men ännu mer i det
Kurckska. De höllo af otäckan.
</p>

<p>
&mdash; Gjorde de? Det är möjligt. Jag har aldrig sett
något mera oförskämdt i kjol, men därhos aldrig något
mera beundransvärdt. Det fanns ögonblick, när jag velat
vara hon.
</p>

<p>
&mdash; Men ditt lejon är nu beskedligt i bur?
</p>

<p>
<a id="page-115" class="pagenum" title="115"></a>
&mdash; Ja, det kostade omak. I fyra timmar redo vi
banan rundt. Hvilka kabrioler! Hvilka sidosprång!
Stundom ett sakta rytande. Och alltid om igen till
samma punkt, där vi redo ut ... min person, som skulle
uppslukas; intet annat än min person! Gud bevare för
kronan. Hvad skulle ett lejon bry sig om en förgylld
spilta? Vi två skulle rida genom världen. Jag skulle
lugnt sköta tygeln, nog skulle min sprakfåle skena, mig
till behag. Min Gud, sådan hycklare! Han blefve en
träffelig rikskansler. Han har varit mig så trogen, att
natt och dag har han tänkt endast på mig. Och öfverlefva
mig? Otänkbart! Emellertid är det nu klart ...
för tre år tillsvidare. Begär ej få veta mer, var nöjd,
att jag håller tygeln! Och gift dig ej före de tre åren,
Ebba; jag behöfver någon, med hvilken jag i tysthet
kan skratta.
</p>

<p>
&mdash; Jag skall följa min nådiga drottnings föredöme
och vänta.
</p>

<p>
&mdash; Nej, gör inte det, du torde få vänta länge. Gift
dig du, som kan det, som vågar det, men inte före de
tre åren. Det är törhända ej lyckligt att vara för alltid
ensam. Det är för varmt blod i oss, och sedan ... den
ensliga storheten kännes stundom så kall. Pygmalion
mejslade åt sig Galathea ... jag ville kunna mejsla åt
mig en jämlike ... Nej, inte en jämlike, men litet mer
än en leksak. Stundom tror jag mig hafva funnit en
slik, men när jag drager på tråden, rör dansmästaren
armar och ben. Jag kastar honom på elden.
</p>

<p>
&mdash; Till sist kommer lejonet ut ur sin bur och
skenar af med min drottning.
</p>

<p>
&mdash; Tror du? Nej ... jag fruktar ej mer att blifva
dess byte. Där finnas för många hårlockar. Ebba ...
hvartill du än må nedlåta dig, dela aldrig din gunst med
<a id="page-116" class="pagenum" title="116"></a>
en annan kvinna! ... Ring på Fiken! Jag vill försöka
att sofva.
</p>

<p>
Drottning Kristina lade sig, men sömnen flydde,
tankarnas mästersmeder fortforo att hamra på städet.
</p>

<p>
&mdash; Han väntar nu ... jag binder honom nu ... men
länge skall han ej hafva tålamod ... han kan ju ej
bindas för alla tider. Det är dock en konung gömd i
hans gula kyller ... Om jag skulle frigöra mig från hans
band och alla band? ... Om jag skulle ... Hagar har
beundrats i Wien ... hon har sammanträffat med de
lärdaste män i Europa ... Hvarför skall jag vara bunden
vid detta barbariska land? ... Om jag skulle ... <em>afsäga
mig kronan</em>?
</p>

<h3 class="chapter" id="chapter-1-10">
<a id="page-117" class="pagenum" title="117"></a>
10. Ruben Zevis sändebud.
</h3>

<div class="motto">
<p class="motto">
Mina penningar föra krig, mina penningar
sluta fred.
</p>

</div>

<p class="first">
<span class="firstchar">V</span>idpass en månad efter det konkordat, som i Maj
1648 afslöts i Stockholm mellan drottning Kristina
och hennes designerade efterträdare, nedströmmade regnet
en junidag öfver den fria riksstaden Regensburg, sköljde
grus och småsten från vallarna, skurade gatorna och
rann i strida bäckar ned till den uppsvällda Donau.
Dagsljuset inföll så sparsamt genom det enda lilla fönstret
i Ruben Zevis inre kontor, att en lampa tändes och
kastade sitt bleka sken öfver den gamle bankirens långa,
magra, vissnade, men ännu kraftfulla gestalt. Han hade
föga åldrats, sedan han för sex år tillbaka uppträdde i
Finland och Stockholm. Dessa genomträngande bruna
ögon, som tycktes utspeja världens dunklaste vrår, hade
måhända sjunkit litet djupare in, som fördolda fjärrglas;
dessa knotiga händer, som grepo så mycket guld och
kunde utkasta nästan likaså mycket, hade än mera antagit
likheten med en örns utsträckta klor; det hvita
håret hade glesnat något kring pannan, som dolde så
många planer och ständigt rufvade öfver nya, mera omfattande.
Men ännu, och kanske mera än någonsin, var
<a id="page-118" class="pagenum" title="118"></a>
han judarnes konung, såsom han var konungarnes jude;
ännu tycktes han trotsa tid och mödor; ännu höll han
med stadig hand de trådar, hvarmed han omsnärjde
Europa och världen.
</p>

<p>
Det torftiga, trånga inre kontoret var medelpunkten
i ett spindelnät, som omspunnit troner och folk. Allt
löpte samman som radier mot detta centrum om knappt
tio steg i längd, denna stora, nötta pulpet af valnöt,
denna järnbeslagna ekkista, hvars innehåll ingen fått
skåda, och detta massiva järnskåp, hvari de viktigaste
papper med påfvars, kejsares och konungars egenhändiga
namnteckningar och sigill funno sitt otillgängliga gömställe.
Mellan nämnda tunga möbler återstod ett knappt
utrymme för en liten hylla med Gamla testamentets
böcker på hebreiska, ett bord med en vattenkaraffin och
två skinnklädda, högkarmade stolar, hvaraf den ena var
skrifstol. Flera behöfdes icke, ty audienserna här skedde
mellan fyra ögon.
</p>

<p>
Från detta kontor ledde en dörr till sofrummet
innanför, en annan till det yttre kontoret. Utsidan af
denna senare dörr bevakades natt och dag af en pålitlig
vaktpost; en annan stod ständigt väpnad vid det yttre
kontorets utgång. Detta sistnämnda var en stor sal och
inrymde tolf massiva skrifpulpeter, hvardera med två
kontorister, samt ofantliga väggskåp med bref och handlingar.
Här arbetade maskineriets drifhjul, som satte
många hundrade mindre kugghjul i rörelse. Här kommo
och gingo post och kurirer alla tider på dygnet. Tidningspressen
var ännu i sin första barndoms linda; telegraf
och telefon begrafna långt i framtidens dimmor. All
förbindelse skedde direkt och mest med enkom afsända
ilbud, emedan posten var osäker och ytterst oregelbunden,
men äfven stundom med dufvor. Från inre
<a id="page-119" class="pagenum" title="119"></a>
kontoret till det yttre ledde ett språkrör, hvari chefen
meddelade sina befallningar och på bestämda tider mottog
rapporter.
</p>

<p>
Nu satt Ruben Zevi i sitt örnnäste, uppmärksamt
granskande två nyss anlända rapporter, den ena från
Münster, den andra från Osnabrück. De gällde fredsunderhandlingarna.
Van att beherskas, röjde hans uppsyn
föga, om dessa nyheter voro honom till behag eller
icke. Slutligen drog sig likväl en rynka öfver hans
skarpt markerade ögonbryn. Republiken Venedig var
fredsmäklare, och Venedig var konkurrent. De penningestarka
Nederländerna skulle ha varit farligare medtäflare,
men de gingo i Ruben Zevis ledband. Venedig däremot
intrigerade och lismade sig fram i tre världsdelar.
</p>

<p>
&mdash; Benjamin! ljöd chefens röst i språkröret.
</p>

<p>
Benjamin Zevi inträdde, nästan oigenkännelig för
dem, som icke sett denne unge man sedan han låg
sårad vid Jankowitz. Numera affärsman, enögd, lytt på
sin högra hand, som saknade två fingrar, och vuxen ett
hufvud högre än då, skulle den forne gossen förekommit
tio år äldre, om icke det bruna ärret på vänstra tinningen
och ett eget spelande drag i det mörka ögat,
hälften slugt, hälften pojkaktigt, skulle ha erinrat om
de tider, när värjan och sadeln voro honom kärare än
något annat i världen. Pojkstreckens tid var likväl påtagligen
öfverstånden; man såg, att han stått under sträng
tukt och småningom vant sig vid det han ej kunde
ändra. Han stod som ett tändt ljus inför sin mäktige
morfader, beredd att punktligt utföra hvarje uppdrag
som ålades honom.
</p>

<p>
Den gamle betraktade honom med denna oemotståndliga
blick, som tycktes tränga in till bottnen af en
människosjäl.
</p>

<p>
<a id="page-120" class="pagenum" title="120"></a>
&mdash; Benjamin, sade han, du har nu i sex år tjenat
för Rachel. Jag hade ämnat invänta det sjunde, men
tiden väntar icke på någon af oss. Är du nu man?
</p>

<p>
&mdash; Pröfva mig, svarade Benjamin, oviss huru han
borde upptaga en så oväntad fråga.
</p>

<p>
&mdash; Jag har pröfvat dig, fortfor bankiren lugnt. Du
har under första hälften af din tjenstetid varit en vindflöjel,
som svajat för alla väder. De sista åren har du
varit mig mera till nöjes. Jakobs Gud, som styr våra
öden, har tagit ifrån dig öga och hand för att bevara
dig för de filistéers trug och ditt hjärtas ostadighet.
Joas, som stod efter ditt lif, är död. Din fader, den
blodhunden, kan ej mer göra anspråk på dig. Thamar
återstår. Men du är nu vorden din moders son och
en af oss. Jag önskade kunna säga detsamma om din
syster; hon är kallad till Israels redskap bland gojim,
hedningarne, och hon må tillsvidare fylla sitt kall. Nu
vill jag förelägga dig mandomens prof. Visa dig pålitlig
i ett uppdrag, som fordrar mycket mod, men än mera
klokhet, och du skall blifva min kompanjon och Rachels
herre.
</p>

<p>
&mdash; Befall; jag lyder.
</p>

<p>
&mdash; Freden är nära att afslutas i Westfalen. Må
ske; jag tillåter det. Mina penningar föra krig, mina
penningar sluta fred. O, min son, jag har låtit gojim i
trettio år sönderslita hvarandra för att öfver deras
styckade, maktlösa lemmar bereda Israels väg till dess
stundande herradöme. Men tiden är kommen, att vi
måste taga oss själfva till vara. Mina säkerheter i
Tyskland äro till största delen förstörda; nu hotas mina
säkerheter i kejsarens arfländer af samma förstörelse.
Jag samtycker således till fred, men på vissa villkor.
Israel skall engång få borgarerätt i Tyskland, i Österrike,
<a id="page-121" class="pagenum" title="121"></a>
i Frankrike, i Spanien, i Sverige, ja, inom påfvedömet,
såsom det redan har denna rätt i Nederländerna. På
dessa villkor förskjuter jag krigsskadestånd och andra
nödiga medel. De vägra, de otacksamme; de söka på
allt sätt öfverlista mig och undgå de medgifvanden jag
fordrar af dem. Då kommer republiken Venedig, fredsmäklaren,
och erbjuder sig att förskjuta de nödiga summorna.
Det får icke ske; desse ockrare frånröfva mig
mina segrars frukt. Jag vill hetsa turkarne på dem; de
skola få nog att göra vid sina egna portar ...
</p>

<p>
&mdash; Se här kartan! &mdash; fortfor han, uppvecklande en
rulle af den tidens grofva, i träsnitt utförda kartverk,
på hvilken man såg en mängd med rödt bläck markerade
punkter, där huset Zevis agenter stodo redo att utföra
chefens order. &mdash; Här är Regensburg. Du inskeppar
dig här på min armerade galer Levant, som alla år går
på Smyrna med handelsvaror. Du är för alla andra än
mina agenter en köpman, som spekulerar i grosshandel.
Du följer Donaus lopp till Sulinamynningen. Därifrån
viker du åt höger, seglar öfver Svarta hafvet till Bosporen
och anlöper Konstantinopel. Där mutar du storvesiren
Muhamed Kuprili paschas kiaja Arnaud, hans böneskriftmästare
och hans förste eunuk, skaffar dig företräde och
öfverlämnar i storvesirens egen hand medföljande bref.
Det innehåller allt hvad han behöfver veta; men för all
säkerhet skall du åtföljas af min skickligaste tolk. Det
är nödigt att du känner ställningen och är beredd att
svara på frågor. Vet då, att det nu är en svår tid och
partikrig i osmanernes hufvudstad. Sultan Ibrahim har
blifvit afsatt och dödad. Hans son och efterträdare
Muhamed IV är ett barn om sju år. Man söker en
sultaninna, som är stark nog att uttränga hans hersklystna
farmor. Janitscharerne och spahis hafva fört
<a id="page-122" class="pagenum" title="122"></a>
en blodig strid om förmyndareväldet under sultanens
minderårighet. Muhamed Kuprili står som storvesir i
spetsen för styrelsen. Denne Kuprili är son till en fransk
renegat, min personlige vän, och behöfver penningar för
att hålla sig uppe mot de mäktige janitscharerne. Han
skall få hvad han önskar, mot villkor att han ofördröjligen
utsänder turkiska flottan att angripa Kandia. Säg
Kuprili, att jag skänker honom denna stora och rika ö.
Venedig skall nödgas försvara en så kostbar besittning,
Medelhafvets pärla, till det yttersta, och icke en scudo
skall återstå republiken för att diktera freden i Tyskland.
</p>

<p>
Benjamin Zevi bugade, med händerna korsade öfver
bröstet, till tecken att han förstått.
</p>

<p>
&mdash; Vänta! fortfor bankiren. Om du fått en gnista
klokhet i arf, torde du fråga hvarför jag utsänder en så
ung och oerfaren man till ett så viktigt och svårt värf;
hvarför jag ej hellre utsänder min förste kontorist Jerobeam
eller någon annan mera förfaren budbärare. Jag
vill säga dig det. Jag vill gifva dig ett tillfälle att visa
dig värdig den höga ställning som världens beherskare,
hvilken du efter mig skall intaga, om du uppfyller måttet.
Denna beskickning är en beständig lifsfara. Vid hvarje
steg skall du möta fräcke röfvare, lurande på dina
skatter. Du skall vara omgifven af janitscharernes blodtörstiga
hat, Venedigs spioner, tiomannarådets besoldade
banditer, som skola misstänka din resas ändamål. Jag
gifver dig en eskort af trettio välbeväpnade män under
Assar Kabas befäl, men de skola ej förmå skydda dig,
om du icke med ormens smidighet slingrar dig igenom,
där ditt mod gagnar till intet. Hvarje ögonblick måste
du vara på din vakt, du måste förklädd om natten
smyga dig genom Konstantinopels illa beryktade gränder.
Och när du lyckats i allt detta, återstår dig ännu att
<a id="page-123" class="pagenum" title="123"></a>
öfverlista pascharnes snikenhet och storvesirens orientaliska
roflystnad. Min älskade Ruths son, jag ville
hellre behålla dig i säkerhet hos mig, än skicka dig ut
till så många faror, men Jakobs Gud kallar dig till ett
större värf än detta, och det är därför du måste lära
känna de otrogne turkarnes land ...
</p>

<p>
Ruben Zevi teg en stund, eftersinnande om han
borde inviga denne hittills så föga pålitlige unge man i
sitt lifs djupaste hemlighet och yttersta mål.
</p>

<p>
&mdash; Ännu kan du icke bära det, sade han slutligen.
Men så mycket vill jag anförtro dig, att de yttersta
tiderna nalkas med stora steg, när Israel skall återvända
från sin förskingring bland hedningarne och lägga alla
jordens folk under Davids spira. Du är kallad att däri
taga en lysande andel, och därför, min son, gör dig
därtill beredd! Jag vill, att du skall lära turkiska språket,
såsom du redan lärt våra fäders språk.
</p>

<p>
&mdash; Min herre och mästare, frågade Benjamin ödmjukt,
kan jag icke medtaga min syster Hagar på resan? Hon
är klokare än jag.
</p>

<p>
&mdash; Hagar är ännu långt borta i de svenske moabiternes
land. En kvinna kan icke gå där du går, och
hvarför skulle jag sända min Ruths båda barn i så
vådelig dödsfara? Om du faller, vill jag spara henne
åt Israel.
</p>

<p>
&mdash; Men hon kan hvad jag icke kan. Hon vet hvad
jag icke vet. Hon skall lyckas, där jag icke lyckas.
Gif mig Hagar på resan, och allt skall gå väl!
</p>

<p>
&mdash; Detta förstår du icke, dåraktige pojke. Hagar
har sitt värf, som är ett annat än ditt. Hvarför tror
du att jag slösat en million för hennes usla grefliga
titel, som jag föraktar, om ej för att hon skall verka
mitt verk i kejsarens närhet? ... Gå, gör dig redo!
</p>

<p>
<a id="page-124" class="pagenum" title="124"></a>
&mdash; Så osjälfständig, så litet mogen ännu att vara
en man och besluta själf! sade den gamle missnöjd,
när hans dotterson gått. &mdash; Och af en sådan herdepilt
vill jag skapa en David. Det går icke; han skall åter
icke förstå annat än slåss. Hvad skall jag göra? Måste
jag slutligen sända Jerobeam?
</p>

<p>
Ruben Zevi gick ut i kontoret för att utdela sina
order om galeren, som skulle afgå bittida följande
morgon. Ännu tvekande om valet af budbärare, mötte
han Rachel. Hennes första barndomsfägring hade vuxit
upp till en fullt utbildad judisk skönhet. Efter sitt
folks sed hade hon redan bort vara förmäld, men väntade
lydigt de sju tjensteårens förlopp. Hon sökte sin
ersättning i ett omotsagdt matmorsvälde öfver det
rikaste hus i världen, allrådande i de husliga omsorger,
dem icke ens den mäktigaste magnat kan umbära.
</p>

<p>
&mdash; Fader &mdash; sade hon lifligt, ty hon och Hagar
voro de enda som hade tillåtelse att begagna detta förtroliga
tilltal &mdash; här är en resande, som ej velat störa
dina viktiga göromål. Hon väntar otåligt att kyssa
fållen af din kaftan.
</p>

<p>
Ruben Zevi gick till de enskilda rummen i borgens
öfre våning och fann Hagar, som ödmjukt hälsade honom
med den bland judarne brukliga österländska vördnadsbetygelsen.
</p>

<p>
&mdash; Hvad? utropade juden öfverraskad. Min dotter
Hagar har lämnat sin post bland hedningarne?
</p>

<p>
&mdash; Din dotter har lydt, så länge hon kunde lyda
utan vanära. Drottningen af Sverige har skymfat mig
och vägrat upprättelse. Bestäm om mig; jag afvaktar
dina befallningar.
</p>

<p>
Juden höjde föraktligt på axlarna.
</p>

<p>
<a id="page-125" class="pagenum" title="125"></a>
&mdash; Den lilla Kristina har fått för mycken medvind.
Hon vet icke hvem hon vågar förolämpa. Trösta dig,
min dotter, din tid skall komma. Nämn mig den skymf,
som icke <em>vi</em> underkastat oss! Men vi ha förstått tiga
och vänta, och vi vänta icke förgäfves. Jag behöfver
dig snart i Wien. Du är klok, modig och ihärdig. Den
frisedel du förstod att aflocka hedningen Torstenson har
två gånger räddat mitt hus vid de svenske ryttarnes
genomtåg. Din bror har intet annat än mod. Jag
tvekar om jag i morgon vågar sända honom med
viktiga budskap till Konstantinopel. Hvarför är icke du
en man?
</p>

<p>
&mdash; Därför &mdash; svarade Hagar småleende &mdash; därför
att en kvinna stundom kan uträtta mer än en man.
Fader, låt mig följa Benjamin till Konstantinopel! Jag
känner nordlanden, jag känner midten af Europa; jag
kan icke vara din dotter utan att känna österlandet.
Låt mig åtfölja Benjamin!
</p>

<p>
Ruben Zevi betänkte sig några ögonblick.
</p>

<p>
&mdash; Du vet ej hvad du begär; din vettvillige bror
har åstundat dig till sin följeslagarinna. Och jag skulle
utsända mitt enda hopp, min ålderdoms glädje till
Ismaels barns byte! Båda arftagarne till mitt folks stora
framtid!
</p>

<p>
&mdash; Du har Rachel.
</p>

<p>
Juden log sorgset.
</p>

<p>
&mdash; Rachel är ett godt barn. Hon låter aldrig sin
fars gamle farbror lida brist på kärlek och omvårdnad.
Hon skall ock blifva Benjamins hustru och med honom
dela mitt arf. Ären I vänner, ni två ... vänner i hjärtat,
ej blott i orden?
</p>

<p>
De båda flickorna hade endast en vecka lärt känna
hvarandra, när Hagar för två år sedan besökte Regensburg
<a id="page-126" class="pagenum" title="126"></a>
under sina resor för Götziska arfvet. De kände,
att de <em>kunde</em> vara fiender och i kampen om ett omäteligt
inflytande <em>borde</em> måhända vara det. Men Rachel var
eftergifvande, icke ärelysten; de kände, att de också
<em>kunde</em> vara vänner, helst det påtagligen nu var bådas
fördel. De omfamnade hvarandra utan skrymtan, om
också utan varmare känslor.
</p>

<p>
&mdash; Det är godt, mina barn, sade den gamle tillfredsställd.
Huset Zevi har många ovänner; det får ej
sönderslitas af inbördes krig. Framtiden tillhör eder
båda, men för att I icke mån kifvas, vill jag dela nutiden
mellan eder. Rachel för regementet i mitt hus, Hagar
tjenar mitt folks sak ute i världen. Edra olika gåfvor
lämna intet tvifvel om valet. Israels Gud, du har gjort
mig rik med två sådana döttrar. Gif dem ock värdige
män! Rachel vet sin och vet, att han uppväger en
konung. Hagar, jag skall utse åt dig en konungs vederlike,
om icke mer.
</p>

<p>
&mdash; Min fader, tillåt mig välja, <em>om</em> jag väljer!
</p>

<p>
&mdash; Du, som engång valt en adelsglop, icke värd en
sikel fullhaltigt mynt! Näst Zevis hus, finnes ingen
värdigare än den unge Texeira i Hamburg, sin faders
son.
</p>

<p>
&mdash; Jag beder dig, fader, låt mig välja!
</p>

<p>
&mdash; Hvad? Vill du icke blifva judinna, du?
</p>

<p>
&mdash; Min religion gör intet hinder. Jag är cartesian
... upphöjd öfver alla religioner. För ett visst namns
skull, som jag icke vill nämna, torde jag vara tvungen
att underkasta mig den katolska kyrkan. En annan, en
onämnd, har gjort så före mig ...
</p>

<p>
&mdash; Vare hans minne lika förbannadt, som din moders
minne vare välsignadt i tidernas tider! utbrast den gamle
med denna blick af ett osläckeligt hat, som så sällsamt
<a id="page-127" class="pagenum" title="127"></a>
motsade hans vanliga lugn. &mdash; Låt oss icke mera tala
därom. Du vill resa till österlandet?
</p>

<p>
&mdash; Jag känner böcker, jag vill nu lära känna länder
och människor.
</p>

<p>
&mdash; Kunskap är makt. Jag förstår och gillar din
önskan. Nåväl, du skall åtfölja Benjamin. Han skall
vara din hand, och du skall vara hans hufvud. Jag har
offrat en son och dotter förr, jag vill än en gång utsända
Isak till bränneoffer, men Herre, sänd din ängel
till altaret och afväpna mördarens hand! ... Gör dig
redo, min dotter! Glöm ej att medföra tolf af mina
dufvor! Du behöfver äfven en tjenarinna.
</p>

<p>
&mdash; Jag medför en från Sverige ... Sabina från Riseberga.
Fader, om du älskar din dotter, så visa någon
huldhet mot dem, som varit goda mot mig. Du känner
presidenten Kurck, du har sändt hans gemål en frikostig
gåfva. Men du känner icke riksrådet Ryning och hans
husfru. Alla dessa har jag gjort sorg, jag har bedragit
dem på ett hopp, jag har två gånger öfvergifvit dem.
När jag skildes från riksrådinnan Ryning, sade hon till
mig: »Hvar du i världen går, skall jag bedja för dig» ...
<em>Hon</em> kan bedja, <em>hon</em> kan älska. Och hon tillade: »Jag
gifver dig två ting till gagn och till minne: Davids
psaltare och min trotjenarinna Sabina» ... Fader, Rynings
äro för sitt stånd icke rika. Gif dem ett furstendöme!
</p>

<p>
&mdash; Davids psaltare gaf hon dig? Hon skall få ett
furstendöme. Tiden skyndar; red dig till afresan!
</p>

<h3 class="chapter" id="chapter-1-11">
<a id="page-128" class="pagenum" title="128"></a>
11. Budskap till österlandet.
</h3>

<div class="motto">
<p class="motto">
De hade varit intet; de ville blifva allt.
</p>

</div>

<p class="first">
<span class="firstchar">G</span>aleren Levant gled med den förenade kraften af
segel, åror och strömdrag snabbt utför Donau.
Seglatsen var farlig i dessa slingrande vatten, hvilka än
delade sig i smala, strida rännor kring de många öarna,
än åter förenade sig i en djupare bädd, som ännu var
smal, men snart skulle vidgas. Många försåt lurade
under flodens lugna yta: än klippor, än grund, än vraket
af ett förolyckadt fartyg, än grofva stockar af ek och
furu, som sjunkit med nedra änden och stodo med den
öfra upprätt i vattnet. Lotsen, en klipsk genuesare,
som kände Donau bättre än Medelhafvet, lämnade under
seglatsen aldrig sin post. Om dagen måste Levant med
snabbaste rodd passera de smala strömfårorna, där en
pil eller en kula så ofta sökte från öarna hejda galerens
lopp. Vid mörkningen sökte galeren sin ankarplats i
den bredaste strömfåran, ty vid stränderna vågade ingen
ankra. Här lågo beständigt röfvare på lur och äntrade
i sina lätta båtar de oförsiktige seglare, som lagt sig för
nära dessa ogästvänliga kuster.
</p>

<p>
Icke ens midten af floden var fullt säker. Två
gånger hade misstänkta små farkoster smugit sig ut
<a id="page-129" class="pagenum" title="129"></a>
på de tysta vattnen i nattens mörker och ljudlöst
närmat sig fartygets bog. Men de hade funnit besättningen
på sin vakt; några skarpa, välriktade skott hade
förmått dem att skyndsamt försvinna i mörkret. Galeren
förde åtta kanoner; han kunde trotsa alla otrefliga nattspöken.
</p>

<p>
Så hade Ruben Zevis beskickning lyckligt passerat
Straubing, Passau, Linz och den ännu ogrumlade Donaus
öfra lopp, utan att landa. I Wien tog sig Levant tre
dagars rast att proviantera. Staden var nästan öfvergifven
i sommargrönskan af fruktan för Wrangel och
svenskarne. Hagar besökte jesuiterkollegiet, som spann
kring världen trådar af finare spånad än Ruben Zevis,
och fick nyttiga anvisningar på Konstantinopel. Hvar
hade icke desse fromme fäder sin hand i tidens intriger?
</p>

<p>
Färden gick vidare. Efter Wien begynte floden
visa ett lätt grummel vid stränderna, medan midten var
blank. Bergen drogo sig bortåt horisonten, de vida
ungerska slätterna med sina betande boskapshjordar
sträckte sig ända till flodstranden. Floden krökte sig
åt söder, man passerade Pressburg, Komorn och Buda-Pest.
Hvarje kväll, när man ankrade, infunno sig
Ruben Zevis agenter, som kände flaggan, och inhämtade
order. O, dessa stilla, tysta, varma sommarnätter med
sina tindrande stjärnor, sina dofter från ändlösa, blommande
betesmarker och näktergalarnas drillar, afbrutna
stundom af fårhjordarnas ensliga bjällerklang och herdarnes
anrop!
</p>

<p>
De båda utskickade, broder och syster, sutto ofta
långt in på natten i förtroliga samtal om de underbara
öden, som fört dem så långt från Kaskas torp. Hvarför
skulle de icke tro på stjärnorna? Kristina hade haft
<a id="page-130" class="pagenum" title="130"></a>
rätt: på något måste de tro. Ingen af dem hade funnit
ett fäste, hvarken hos Israels Gud eller de kristnes
frälsare. De voro ense att underkasta sig denna hemlighetsfulla
ledning, som de ej kunde motstå och som
hittills fört dem till en så oväntad höjd. Hagar, den
öfverlägsna och högre begåfvade, hade klart fattat sitt
mål och använde hela sin vältalighet för att höja sin
flyktige broder upp till sig. Dem kunde ingen döda och
ingen emotstå före stjärnornas stund. De måste beständigt
stiga i makt, tilldess att världen låg för deras
fötter och människorna kysste i stoftet deras klädningsfållar.
De hade varit intet; de ville blifva allt.
</p>

<p>
&mdash; Men Rachel får mig till hvad <em>hon</em> vill, invände
Benjamin oskyldigt.
</p>

<p>
&mdash; Rachel är en af dem, till hvilka Moses&rsquo; Gud
sade: föröken eder och uppfyllen jorden! Man skall
vara god mot de svaga, men man skall ej nedsjunka
till deras svaghet. När de säga dig: fall! så svara
dem: stig! Ty när de förökats och uppfyllt jorden,
ha de fyllt sin bestämmelse, som plantan och djuret.
Vi tre &mdash; du känner den tredje &mdash; ha fått en annan
lott i skapelsen. Vi skola lyfta till oss det som kan
upplyftas; det öfriga låta vi ligga, om vi ej nedtrampa
det.
</p>

<p>
Krökande sig åter åt öster, hade Donau efter
Theiss&rsquo; inflöde blifvit betydligt bredare och liknade nu
ett sund mellan hafskuster. Levant passerade Belgrad,
Orsova, Palanka, Viddin. De resande hade inkommit
på turkiskt område: till höger Bulgarien, till vänster
Valakiet. På båda stränderna vilda, grymma folk, hårdt
trälande under roflystne paschar. Gång efter gång
stängdes floden af fästen eller väpnade stora galerer.
Tull utkräfdes vid hvarje fäste, hvarje af paschan
<a id="page-131" class="pagenum" title="131"></a>
utsänd galer. Därpå var Ruben Zevis beskickning förberedd,
strödde ut guld och kom lyckligt igenom.
Nattvakterna måste fördubblas. Åter två gånger angreps
Levant i mörkret af lätta båtar. Här aflöpte det icke
med skrämskott. Benjamin Zevi fick åter pröfva Urban
Niemands förrostade huggvärja. Anfallen tillbakaslogos,
de djärfvaste korsarerne störtades med blodig panna
i floden. Levant uppnådde lyckligt, efter tre veckors
resa, Svarta hafvets vida hafsspegel genom Sulinamynningen.
</p>

<p>
&mdash; Hagar &mdash; sade Benjamin en dag, när de, styrande
söderut, befunno sig på öppna hafvet &mdash; läser du
italienska? Jag har glömt allt hvad jag engång lärde
af konstberidarne.
</p>

<p>
Hagar mottog ett afgnaget fårben, hvilket Sabina
funnit bland lämningarna af morgonens måltid, och hopstafvade
några i benet inristade italienska ord: <em>I natt
klockan 2</em>. Den, för hvilka dessa ord voro ämnade,
hade sannolikt icke märkt dem och bortkastat benet.
</p>

<p>
Assar Kaba rådfrågades. Hans folk var höjdt öfver
alla misstankar, men bland roddarne och besättningen
funnos åtta italienare, sexton tyskar och två spaniorer.
Man lät ingenting märka, vakten gäspade på sin post,
natten kom, allt syntes hvila i ro. Men man var förberedd.
På det utsatta klockslaget höjde sig i mörkret
först ett, så åter ett och åter ett hufvud öfver luckan
till roddarnes fördäck. Tre skuggor smögo sig varsamt
fram och begynte lösgöra storbåten. Samtidigt förmärktes
en röklukt från lastrummet.
</p>

<p>
Assar Kaba hade inväntat detta ögonblick. Innan
de tre skuggorna vid båten anade oråd, grepos de bakifrån
och kastades i hafvet. Samtidigt inträngde eskorten
under fördäcket, fann sex af roddarne sysselsatte att
<a id="page-132" class="pagenum" title="132"></a>
binda sina sofvande kamrater och vräkte, efter en kort
strid, äfven de sex i hafvet. En sjunde, som anlagt
eld i lastrummet, förpassades samma väg. Elden släcktes.
Det var en af dessa korta processer, som voro så vanliga
denna tid, när hvarje hand sökte byte och en fiendes
lif icke ens aktades värdt en krigsrätt.
</p>

<p>
En man, den tionde af de sammansvurne och troligen
anstiftaren till detta försåt att bränna Levant, hade
undkommit genom att själf hoppa i hafvet och, försedd
med en korkdyna, söka uppnå stranden. Det var den
genuesiske lotsen. Han hade i brådskan glömt sin
lifgördel, och i denna fanns en påbörjad rapport till tiomannarådet
i Venedig. Detta råd var ett märkeligt
kugghjul i sextonhundratalets inre urverk. Det kände
allt, dess spejare funnos öfverallt. Det visste Levants
afgång och destination; det skulle ej underlåta att anlägga
sina kontraminor mot Ruben Zevi.
</p>

<p>
Lyckligtvis blåste vinden god, man hade blott tre
dagsresor till Konstantinopel. När Levant efter nya
tullar, prejerier och mutor en dag i början af Juli
ankrade vid gjaurernes hamnbrygga utanför Gyllene hornet
och första dufvan från Regensburg försvann i den blå
sommarluften, hade galeren varit fyra veckor på vägen,
en ovanligt snabb resa i dessa krångliga tider och farvatten.
Dessa fyra veckor hade Hagar användt att med
tolkens tillhjälp lära sig turkiska språket och göra sig
underrättad om ställningen. Hon inträngde i allt med
tankens snabbhet.
</p>

<p>
Forntidens Byzanz, grekernes Konstantinopel, nu
mera osmanernes Stambul, var vid denna tid en stad af
ruiner och kojor, mellan hvilka här och där sågs ett
sällsamt prålande palats i urartad arabisk byggnadsstil
eller det spetsiga tornet af en förgylld minaret. Ärevördig
<a id="page-133" class="pagenum" title="133"></a>
och jättestor, reste ännu den till moské förvandlade
Sofiakyrkan &mdash; Aja Sofia &mdash; sin förfallna kupol
öfver spåren af barbarernes ödeläggelser. Stora kvarter
af staden lågo i aska efter den senaste blodiga striden
om Muhamed IV:s tron, men i de kvarstående, trångt
byggda stadsdelarna vimlade täta folkhopar af alla Västasiens
och Europas tungomål. Trotsande alla ödeläggelser
och alla oblida skiften, fortfor denna geografins
underbara pärla ännu att vara sin världsdels förnämsta
handelsstad, ett oumbärligt marknadstorg för öster- och
västerland. Sultanerne voro inga föraktare af det snöda
guldet; de öppnade villigt sin hamn för alla länders
köpenskap, under förbehåll att taga åt sig hvad de funno
för godt. Och sultanerne växlade om, men finanserna
förblefvo alltid de samma, alltid lika bekväma. Pascharne
sögo ut och urkramades som svampar.
</p>

<p>
Denna berättelse har icke antecknat alla de mutor,
hemliga smygvägar och eunukers förord, hvarmed det
slutligen lyckades Benjamin Zevi att bana sig väg till
storvesiren Kuprili paschas mottagningsrum och, åtföljd
af tolken, öfverlämna i hans egen hand det viktiga
brefvet. Men när budbäraren kommit så långt, såg det
ut som skulle han ej komma längre.
</p>

<p>
Kuprili var en man om mer än sextio år med långt
silfverhvitt skägg och bar den gröna turban, som utmärkte
hans höga rang. Den mäktige sonen af en fransk
renegat låg utsträckt på sin divan. Österlänning till
börd och seder, lät han sällan märka, att han af sin
fader, fransmannen, fått en till hälften europeisk uppfostran
och talade flytande franska. Denne man, hvilken
hans samtid prisade som en rättskaffens muselman,
kunde efter behof förskapa sig till en orm eller en tiger,
han kunde vara lika smidig, som han en annan gång
<a id="page-134" class="pagenum" title="134"></a>
var brutal &mdash; än listig och grym, än öppen och ädelmodig,
nästan ridderlig, alltid klok, alltid beräknande,
kort sagdt en glänsande förening af europén och asiaten
under samma turban.
</p>

<p>
Sedan sändebudet tre gånger bugat sin panna mot
golfvet, nedlät sig storvesiren att genomläsa brefvet och
därpå afgifva turkiskt besked.
</p>

<p>
&mdash; Hvad? Son af en skabbig hund, hur vågar du
komma till mig med ett så oförskämdt tillbud? Vet
du icke, att min herre sultanen värdigas för närvarande
tillåta republiken Venedig lefva i fred på hans utmarker?
Och hvad är det för en usel bakschisch (drickspenning)
du bjuder min herre för ett fredsbrott med
gjaurerne? Bjud detta åt slafven, som tillreder min
sorbet, och tacka min nåd, att jag ej skickar dig hem
med afskurna öron.
</p>

<p>
&mdash; Min herre, den stormäktige fursten öfver västerlandet
Ruben Zevi tillbjuder profetens utkorade kalif,
hvars lif den Allsmäktige bevare i tusen år, ön Kandia,
med alla dess skatter, uppläste Benjamin oförskräckt
sin inlärda läxa genom tolken.
</p>

<p>
Kuprili reste sig till hälften upp i divanen.
</p>

<p>
&mdash; Och detta bjuder den gamle kamelen, på hvilken
alla människor spotta! Är då Kandia hans, efter han
skänker det som en allmosa åt de trognes beherskare?
Säger han icke, att vi skola eröfra det med moslims blod?
Kan icke min herre taga denna usla ö, den stund han
finner för godt, och behålla den, utan att fråga en oren
gjaur om hans lof därtill? Bort med dig! Hälsa din
herre, att jag hvarken hängt eller spetsat hans fattiga
valp. Gå, det är nåd nog. Hassan, drif ut pojken; han
må krypa ut helskinnad!
</p>

<p>
<a id="page-135" class="pagenum" title="135"></a>
Med detta besked återvände Benjamin till den otåligt
väntande Hagar.
</p>

<p>
&mdash; Allt förgäfves! Intet att göra! Han har intet
annat än skymford till svar. Hade jag detta turkiska
nöt engång på Levants däck och en ärlig dagg i min
lytta hand!
</p>

<p>
Hagar eftersinnade.
</p>

<p>
&mdash; Venedig har hunnit före oss. Men ingenting är
förloradt; storvesiren vill endast afpreja oss mera penningar.
Vi skola tysta bandhunden med ett nytt köttstycke.
Du skall utverka ett nytt företräde.
</p>

<p>
&mdash; Och återvända med afskurna öron! utbrast den
förolämpade brodern.
</p>

<p>
&mdash; Nej. Skaffa mig en karldräkt med lösskägg;
jag har gjort mig underrättad om allt; jag skall följa dig
som din tolk.
</p>

<p>
Dagen därefter hade guldets klang och böneskriftmästarens
girighet åter banat en väg till den förtörnade
storvesirens gemak. Besöket tycktes ej vara oväntadt
och utföll mindre onådigt.
</p>

<p>
Efter de föreskrifna vördnadsbetygelserna täcktes
sultanens förtroendeman fråga, om budbäraren var trött
vid lifvet, när han än en gång vågade besvära de trognes
beherskare.
</p>

<p>
Benjamin svarade, bugande pannan till golfvet, på
svenska:
</p>

<p>
&mdash; Jag önskar i djupaste underdånighet, att de
trognes beherskare och besynnerligen hans höge trotjenare
måtte bekomma femtio goda rapp af ett bamburör under
fotsulorna, efter jag hör, att det skall brukas så här i
österlandet.
</p>

<p>
Tolken framträdde och uttydde denna underdåniga
önskan på turkiska:
</p>

<p>
<a id="page-136" class="pagenum" title="136"></a>
&mdash; Den stormäktige Ruben Zevis budbärare säger
sig vilja öfverlämna åt eders excellens&rsquo; vishet att själf
bestämma de villkor, som kunna göra förevarande ärende
behagligt för de trognes beherskare.
</p>

<p>
&mdash; Hvad bjuder mig då den gamle kamelen där i
sitt råtthål?
</p>

<p>
&mdash; Han bjuder, utom Kandia, kvitto på hela sin
fordran hos framlidne sultan Ibrahim.
</p>

<p>
Storvesiren höjde föraktligt på axlarna.
</p>

<p>
&mdash; Hvad angå sultan Ibrahims skulder hans efterträdare?
</p>

<p>
&mdash; Han bjuder &mdash; fortfor tolken &mdash; därutöfver femhundratusen
genuesiska dukater i fullviktigt mynt.
</p>

<p>
&mdash; Femhundratusen? ... Det är ändtligen något förnuft
i ett sådant anbud. Men det kostar mig mer att
utrusta en flotta mot Kandia.
</p>

<p>
&mdash; Är det tillåtet att yppa för eders excellens en
sak af vikt utan vittnen? fortfor den till tolk förklädda
Hagar, plötsligt utbytande turkiskan mot fransyskan.
</p>

<p>
Storvesiren Kuprili studsade, fixerade ett ögonblick
den spenslige tolken, som ej såg vådlig ut för hans
säkerhet, och gaf därpå böneskriftmästaren en vink att
aflägsna sig.
</p>

<p>
&mdash; Hvem är du? frågade vesiren på samma språk.
</p>

<p>
&mdash; Jag är den, som kan bjuda ers excellens allt
hvad edert snille ej kan hoppas att vinna utan guld,
svarade Hagar djärft. Jag har Ruben Zevis fullmakt
<em>in blanco</em>. Tillåt mig att erinra om hvad eder vishet
känner bättre än jag, men som är nödigt för att uppfatta
betydelsen af mitt anbud! Alltsedan den store sultan
Suleimans död för sjuttio år sedan hafva janitscharerne
uppsatt sultaner på kalifernes tron och åter afsatt dem.
För trettio år sedan afsatte de sultanen Mustafa, tillsatte
<a id="page-137" class="pagenum" title="137"></a>
Osman II, mördade honom, uppsatte åter Mustafa
och mördade honom året därpå. Mustafas förste son
Murad regerade kraftigt och blodigt, men dog i sin
halfva ålder. Andre sonen, Ibrahim, omgjordades med
profetens sabel. Han älskade prakt, kvinnor, pälsverk
och ambra, förslösade rikets skatter, gaf en armenisk
jättinna Damaskus och lät henne styra. Ibrahim afsattes,
dränktes i ett bad af rosenvatten och begrofs i ambra.
Hans moder validé Kösem uppsatte efter ett blodbad
Ibrahims son Muhamed på tronen och styrde riket, tilldess
att hon nattetid stryptes af ulemas, sofis och
spahis med ett gardinsnöre. Sju storvesirer hafva inom
få år tillsatts, afsatts, strypts, spetsats eller sönderslitits
af vilda hästar. Eders excellens, den åttonde, afbidar
samma öde, om ej alla tigrar och schakaler tystas med
guld. Men alla tillgångar äro uttömda: tronbestigningen
har ensamt kostat 4,080 pungar, hvarje pung räknad till
500 piaster, hvilket gör 1,958,400 dukater. Hären och
flottan uppsluka än mera; minns, att en kristen flotta
redan stängt Dardanellerna och att fyrtio fästen förlorats
i Bosnien! Icke ens eders excellens&rsquo; oförlikneliga snille
skall utan penningar lyckas bevara den unge sultanen på
kalifernas tron.<a class="fnote" href="#footnote-5" id="fnote-5">[5]</a>
</p>

<p>
&mdash; Unge man &mdash; inföll storvesiren med rynkade
ögonbryn &mdash; huru många lif har du att förlora, när du
vågar tala till mig ett sådant språk?
</p>

<p>
&mdash; Eder underdånige tjenare har endast ett, men
det kan blifva eders excellens nyttigt, genmälde Hagar
oförfäradt. Må eder vishet urskulda min dristighet: jag
hade icke vågat tala så till den mäktige förvaltaren af
<a id="page-138" class="pagenum" title="138"></a>
profetens arf, om icke eders excellens&rsquo; företrädare Achmed
pascha blifvit söndersliten af hundar och stycken af hans
fett blifvit sålda för tio asper som botemedel mot gikt.
Minns, att det gäller återupprättelsen af osmanernes
herravälde öfver världen. Eders excellens är den man,
som profeten utkorat till detta höga värf, och den ende
som förmår utföra det. Men äfven ett lejon kan kämpa
förgäfves utan en droppe lifgifvande vatten, och eders
excellens behöfver penningar, mycket penningar. Värdigas
inse hvad det innebär att i hvarje fara kunna anlita
Ruben Zevis outtömliga tillgångar, att med hans guld
kunna tämja de grymmaste motståndare och att med
detta samma guld kunna uppställa ständigt nya härar
till tronens försvar eller till utvidgandet af halfmånens
makt. Det hemliga och viktiga anbud, som jag sist
velat tillägga å Ruben Zevis vägnar, är, att han bjuder
eders excellens öppet kreditiv på sin agent i Konstantinopel,
grekiska bankirhuset Argyropulos, mot pant af tullinkomsterna
i Smyrna, Aleppo och Alexandria.
</p>

<p>
Kuprili pascha var den störste statsman som de
barbariske osmanerne dittills frambragt. Han öfverlade
och fann skälen bindande. Så mycket hade Venedig ej
kunnat bjuda honom. Han antog tillbudet.
</p>

<p>
När kreditiv och pantförskrifning utväxlats, lade
storvesiren sin hand på den frimodige tolkens skuldra,
såg honom skarpt i ögat och sade:
</p>

<p>
&mdash; Du är icke en man, du är en kvinna!
</p>

<p>
&mdash; Eders excellens säger det, svarade Hagar, aftagande
lösskägget. &mdash; Jag är Ruben Zevis dotterdotter
och syster till denne hans budbärare.
</p>

<p>
Hon kunde ej undgå att rodna. Hennes för en
muselmans ögon alltför smärta, men behagfulla gestalt
röjde sig under karldräkten. Hennes österländska drag
<a id="page-139" class="pagenum" title="139"></a>
med de mörka, blixtrande ögonen framträdde som genom
en förvandling, när hon bortlagt lösskägget. Storvesiren
betraktade henne, lika förvånad öfver hennes skönhet,
som nyss öfver hennes klokhet.
</p>

<p>
&mdash; När du ombytt dräkt, sade han, vill jag föreställa
dig för min son Achmed.<a class="fnote" href="#footnote-6" id="fnote-6">[6]</a>
</p>

<p>
Hagar gjorde en djup vördnadsbetygelse, utan att
svara. Hon kände ingen håg att blifva slafvinna i ett
turkiskt harem.
</p>

<hr class="footnote" />

<p class="footnote">
<a class="footnote" href="#fnote-5" id="footnote-5">[5]</a> Sistnämnda fakta tillhöra hvälfningarna i Konstantinopel
under åtta år, från 1648 till 1656, då Kuprili blef storvesir.
</p>

<p class="footnote">
<a class="footnote" href="#fnote-6" id="footnote-6">[6]</a> Achmed pascha blef 1661 storvesir efter sin fader.
Desse två store statsmän lyckades för en tid återupprätta
sultanernes sjunkande makt.
</p>

<h3 class="chapter" id="chapter-1-12">
<a id="page-140" class="pagenum" title="140"></a>
12. Slafvens slafvinna.
</h3>

<div class="motto">
<p class="motto">
Hvad skulle drottning Kristina säga?
</p>

</div>

<p class="first">
<span class="firstchar">T</span>vå dagar därefter visade sig en trupp af femtio
spahis, medförande två rikt sadlade arabiska hästar,
vid hamnbryggan, där Levant låg förtöjd. Agan Mustafa
frambar en inbjudning för Ruben Zevis båda sändebud
till storvesiren Kuprilis palats.
</p>

<p>
En vägran var icke möjlig. Tätt beslöjad, tog Hagar
plats i den ena sadeln med dess guldstickade schabrak,
hennes bror i den andra. De infördes i palatset vid
olika trappor, Benjamin till storvesirens gästrum, Hagar
till »den lycksaliga trappan», som ledde till harem. Nu
bar hon sin kvinnliga europeiska hofdräkt och föreställdes
för storvesirens främsta gemåler. Hennes hjärta klappade;
skulle hon instängas i detta praktfulla fängelse, bland
dessa pärlsmyckade gamla och unga kvinnor, som
plockade i hvarje band af hennes klädning, utdrogo
nålarna i hennes hår och profvade i utbyte sina smycken
på henne? Hvilket stoj, hvilket sladder! De tröttnade
icke att ömsom beundra, ömsom begabba denna underligt
styfva, snäft kostymerade nya varelse, så olik alla andra
i hållning och dräkt. Hvarför införas i ett harem, trodde
de, om ej för att blifva dess invånarinna? Kände de
<a id="page-141" class="pagenum" title="141"></a>
svartsjukan? När har en medtäflarinna undgått dess
pilar? Dessa okunniga, viljelösa, instängda naturbarn
hade dock frihet att skratta, gråta, prata, undra, älska,
hata, förtala &mdash; allt, utom att tänka. De fjortonåriga
undrade, om ej den nya favoriten var några år äldre än
de. Och Hagar förstod turkiska.
</p>

<p>
Slafvinnor kringbjödo dadlar och syltade rosor. De
pärlsmyckade kastade sig öfver sötsakerna som snåla
barn. Odaliskerna väntade befallning att utföra en dans,
men de bedrogo sig. Icke i dag.
</p>

<p>
Harems tjocka sidenförhängen drogos åt sidan, och
in trädde mellan raden af eunuker, icke den unge Achmed,
som Hagar fruktade, men en bildskön gosse om sju år,
vid hvars åsyn alla harems invånarinnor kastade sig med
ansiktet mot golfmattorna. En vink, och främlingen måste
betyga samma vördnad. En annan vink, och alla uppreste
sig. Men nu behöfde ej förhatliga slöjor täcka alla
dessa behag för manliga blickar. Inför denne gosse
föllo alla slöjor till marken. Han, som var allas herre,
skulle se allt.
</p>

<p>
Hvilket sällsamt barn! Österlandets piltar kunna
leka som andra, rasa i pojkstreck, glömma allt för ett
namnam eller ett muntert äfventyr, men denne gosse
tycktes upphöjd öfver sin ålders lättsinne. Så ung,
tycktes han redan förutbestämd till strider och sorger.
I hans djupa, drömmande blick låg ett underbart allvar.
Han var dock märkbart förlägen. Han hade underkastat
sig en ceremoni och var dresserad att utföra den
värdigt. Hagar förstod, att detta sköna, blomstrande,
sorgsna barn i svafvelgult siden och guldvirkad turban,
där ädelstenarne gnistrade, ej kunde vara någon annan
än kalifernes efterträdare, padischan, den unge sultanen
Muhamed IV. Kuprili följde honom; svit och eskort
<a id="page-142" class="pagenum" title="142"></a>
hade stannat utanför detta, för alla andra än harems
herre fridlysta rum.
</p>

<p>
Den höge gästen skred långsamt och brydd genom
salen, utan att hälsa. Blott när han stannade framför
den äldsta af Kuprilis många gemåler, Fatme, som hade
kunnat vara den yngstas mormor, hörde man honom
framsäga en inlärd läxa af höflighet. Fatme åhörde
honom knäböjande med armarna korsade öfver bröstet.
En vink af storvesiren, och Hagar måste nedfalla i
samma ödmjuka ställning. Det kokade inom henne, men
där fanns intet val. Afundsvärda lycka! Padischan
hade åter stannat och nu midt framför henne.
</p>

<p>
Den sjuårige sultanen, föremålet för allas beundran
och allas skräck, förunnade främlingen från västerlandet
en kort, likgiltig blick, vände sig frågande till sin storvesir,
mottog af honom en narciss och räckte narcissen
åt Hagar. Det var <em>selam</em>, blomsterspråk. Därpå vände
han henne ryggen, påskyndade sina steg, nöjd att undkomma,
och försvann samma väg, där han inträdt, åtföljd
af storvesiren.
</p>

<p>
När i vår tid ett godståg stannar, lastadt med boskap,
får man bevittna mångahanda ljud, då alla tungors
band i ett nu blifvit lösta. Kuprilis harem erbjöd en
liknande konsert, när den sista fliken af förhänget fallit
och det fruktade barnet var borta, han, som blott behöfde
rynka ett ögonbryn för att låta insy alla dessa
stackars skrattande varelser i säckar och dränka dem i
Bosporen. Ett berg hade fallit från alla bröst; där uppstod
ett skrik, ett skratt, ett döfvande sorl af utrop och
frågor. Hvad sade han? Hvad ville han? Hafva vi
funnit behag inför profetens skugga? Och hvad betydde
hans selam?
</p>

<p>
<a id="page-143" class="pagenum" title="143"></a>
Hvad selam betydde? Detta förklarades snart af
första gemålen, hon som åtnjutit den oskattbara nåden
att få höra den inlärda barnläxan. Hon framträdde till
den förvånade Hagar, kastade sig för hennes fötter och
lade hennes fot på sitt hufvud. Nu förstodo alla
herskarens mening. I en nyare tid låter kalifen sin
näsduk falla. I den mindre civiliserade tid, när osmanerne
icke förstodo bruket af näsduk, betydde den mera
poetiska sinnebilden af en narciss, att de trognes beherskare
valt sin första gemål.
</p>

<p>
Innan Hagar ännu hunnit hämta sig från sin öfverraskning,
inträdde två svarta slafvinnor, som stumma
ledsagade henne till ett praktfullt gemak i det inre af
harem. Slafvinnorna aflägsnade sig; hon var allena.
</p>

<p>
Var detta en dröm? Hagar hade ögonblick, när
hon drömde vaken. Hon betraktade rummet; det doftade
af nardus och hade varit förtjusande, om det ej alltför
mycket liknat ett fängelse. Öfverallt persiska mattor,
indiska divaner, tapeter från Samarkand. Hon upplyfte
förhänget till höger: ett toilettrum; förhänget till vänster:
ett badrum. Hon såg ut genom det låga, halfcirkelformiga
fönstret: en förtrollande utsikt öfver staden,
ruinerna, trädgårdarna, hafvet, tallösa segel och i blånande
fjärran den asiatiska kusten. Men fönstret var
högt beläget, djupt därunder glimmade vatten, och likasom
hade detta ej erbjudit säkerhet nog, bar detta fönster
ett förgylldt galler af järn.
</p>

<p>
En timme förgick. Väntan, obesvarade frågor, hemlig
fruktan, suck efter frihet. En broderad klocksträng tycktes
erbjuda sin tjenst. Hagar ringde. En af de svarta
slafvinnorna inträdde.
</p>

<p>
&mdash; Hvart har man fört mig? Hvarför är jag här?
</p>

<p>
<a id="page-144" class="pagenum" title="144"></a>
Slafvinnan öppnade läpparna och pekade på sin afskurna
tunga. Detta svar var alltför begripligt.
</p>

<p>
&mdash; Men jag vill icke vänta längre. Ledsaga mig
ut! Jag vill rida tillbaka till min galer vid hamnbryggan.
</p>

<p>
Slafvinnan öppnade dörren och pekade på två beväpnade
svarta eunuker, som stodo i korridoren. Flykt
omöjlig. Hagar blef åter allena. Hvartill allt detta?
En tanke, hvilken på samma gång innebar förfäran
och tjusning, öfverväldigade alla andra intryck. Narcissen!
</p>

<p>
Med möda beherskade hon sina upprörda känslor.
Dörren öppnades. In trädde storvesiren Kuprili, ursäktande
sig med skyldigheten att ledsaga sultanen tillbaka
till hans palats. Den mäktige vesirens sätt och
ton voro märkbart förändrade. Han förblef stående
framför sin sittande fånge och visade henne det slags
tillbedjan, som bildhuggaren visar en gudabild, hvilken
han själf mejslat ut och ställt där han finner den bäst
göra verkan.
</p>

<p>
&mdash; Dotter af en otrogen &mdash; sade storvesiren högtidligt
på turkiska &mdash; tacka profeten, att du funnit nåd
för min höge herres ögon! Värdigas förlåta din slaf,
att han vid din första åsyn var nog dåraktig att tänka
på en mindre upphöjd förbindelse. Profeten har upplyst
mig bättre om dina höga egenskaper. Världens visaste
stjärntydare, den helige dervischen Hussein Ben Ali,
har i natt vakat vid Sulejmans kiosk, och stjärnorna
hafva för honom förkunnat himmelens järtecken. Öfver
den västra himlaranden har uppstigit ett tecken, bebådande
seger och storhet åt de trognes kalif. Jag har
däraf förstått, att du är den utkorade och att ingen
annan plats är dig värdig, än den vid sidan af vår
<a id="page-145" class="pagenum" title="145"></a>
store profets skugga. Tillgif din tjenare, att han icke
velat försumma en enda dag för att förvissa sig om
stjärnornas profetia genom att framställa dig för sin
höge herres ögon, hvilka Allah förläne solens glans, som
befruktar jorden. Du har funnit nåd inför dessa höga
ögon, som komma världen att darra, och jag är den
förste, som vid dina fötter bringar dig min underdåniga
hyllning.
</p>

<p>
Vid dessa ord nedkastade sig den allrådande storvesiren
framför divanen och kysste Hagars fötter. Hon
drog dem icke tillbaka. Hon hade fått tid att förstå,
om också ej att betänka sitt ödes omskiften. Det första
intrycket af en makt som Kuprilis vid hennes fötter var
oemotståndligt. Osmans sjunkande stjärna beherskade
ännu det östra Europa, det västra Asien. Dessa världsdelar,
dessa myriader af folk nedkastade sig nu för
henne i Kuprilis person. Hittills hade kvinnan icke
betydt för desse barbarer annat än lustan: de skulle nu
lära känna henne som en tänkande varelse. Hagar förstod,
att hon blifvit redskap för en palatsintrig och var
klok nog att genomskåda höghetens faror. Kuprili
kysste hennes fötter i den hemliga afsikten att begagna
henne som ett verktyg för sin makt. Genom henne
ville han beherska den unge sultanen, och befanns hon
oduglig därtill, skulle hon försvinna, som så mången
försvunnit, en natt i Bosporens svala böljor. Hvad mer?
Varsamhet, klokhet, list mot list!
</p>

<p>
&mdash; Stå upp! sade den utkorade med en värdighet,
medfödd på samma gång som inlärd uti Kristinas
skola. &mdash; Om det är så, som du säger mig, skall rikets
förste tjenare icke ligga vid mina fötter; han skall vara
min förste rådgifvare. Det kan icke förundra en så vis
man, om en så oväntad ära framkallar vissa betänkligheter.
<a id="page-146" class="pagenum" title="146"></a>
De trognes beherskare, hvilken Gud förläne
Sulejmans segrar och Davids lifslängd, är ännu ett
barn.
</p>

<p>
&mdash; Höga herskarinna, denna betänklighet vittnar,
som allt, om ditt upphöjda förstånd. Det är icke tillåtet
för en muselman att äkta en gemål förrän han
uppnått sexton års ålder, men det finnes ingenstädes
förbjudet i vår heliga Koran att före denna tid utkora
en gemål. Jag har förutsett denna betänklighet. Vår
höge herre skall ej hafva ett harem före sitt sextonde
år, men du skall hafva din våning i hans palats, såsom
hans farmoder Kösem tillförene haft, förrän vi nödgades
aflägsna henne, och hvilken hans moder Tarchan ännu
behåller som nuvarande validé. Hon är god och eftergifven;
hennes öra skall lyssna på dina läppars ord. Du
skall dagligen hafva tillträde till padischa, till en början
som rådgifvarinna, sedermera, när tiden är kommen,
som hans första gemål.
</p>

<p>
&mdash; När denna tid kommer &mdash; anmärkte den nya
sultaninnan &mdash; skall padischa icke mera begära en
vårdarinna; han skall begära en jämnårig eller yngre
gemål.
</p>

<p>
Kuprilis ögonlock veckade sig i en slug blinkning.
</p>

<p>
&mdash; Höga herskarinna, tillåt mig säga, att du underskattar
makten af dina behag och öfverlägsenheten af
ditt snille. Du har nio år att vinna ett obestridt inflytande.
Du skall behålla det äfven som den första i ett harem,
och det skall bero på din vishet, när du finner det
nödigt att utvälja åt din herre yngre gemåler.
</p>

<p>
&mdash; Du lugnar mina farhågor, mäktige vesir! För
rikets styrelse hyser jag inga bekymmer; den kan ej
anförtros i värdigare händer än dina. Min ärelystnad
skall blifva att vara min höge herre till nöje och hvar
<a id="page-147" class="pagenum" title="147"></a>
dag upplysa honom om dina förtjenster. Fordrar du af
mig att bekänna profetens lära?
</p>

<p>
&mdash; Kalifens första gemål kan ej umbära muftis och
ulemas&rsquo; tjenster. För öfrigt är det endast män som vi
tvinga med svärdet att omfatta vår heliga tro. Vi känna
ej de kristnes ofördragsamhet mot kvinnor. I vårt harem
trifvas alla bekännelser.
</p>

<p>
Åter kokade något inom Hagar &mdash; icke hennes tro,
men en kvinnas själfkänsla. Desse vildar föraktade
kvinnans tro, emedan de ej tillerkände henne en själ.
</p>

<p>
&mdash; Godt, sade hon kallt. Mufti och ulemas skola
blifva nöjda med mig. Du vet nu, mäktige vesir, att
du utan fruktan kan anförtro mig din herres dyrbara
person. Fordrar du något mer?
</p>

<p>
Om Kuprili varit lika uppriktig, som han var slug,
skulle han hafva svarat: »Jag fordrar, att ditt öra skall
vara hos mig och din mun hos sultanen.» Men han
svarade:
</p>

<p>
&mdash; Din slaf kan ingenting fordra, han kan endast
bönfalla att vara innesluten i din höga bevågenhet som
en dolk af stål i ett skrin af guld. Jag skall föreställa
för dig min höge herres fastrar: Aische, Fatime och
Chanfade. De skola räcka dig handfatet att två dina
händer. Behagar du flytta redan i dag till padischans
palats?
</p>

<p>
&mdash; Jag vill i sex dagar vara din gäst. Jag vill
sända ett budskap till min morfader, Ruben Zevi. Han
har dufvor från Konstantinopel; jag har dufvor från
Regensburg.
</p>

<p>
Kuprilis panna rynkades under turbanen.
</p>

<p>
&mdash; Kalifen <em>begär</em> ej sina gemåler; han <em>väljer</em> dem.
</p>

<p>
&mdash; Ditt ord är vishet, svarade Hagar lugnt. Jag
begär ej min morfaders samtycke, jag underrättar
<a id="page-148" class="pagenum" title="148"></a>
honom om padischans nåd. Du skall läsa mitt budskap
och hans.
</p>

<p>
&mdash; Befall! genmälde storvesiren.
</p>

<p>
&mdash; Vidare önskar jag ett möte i din närvaro med
min broder Benjamin.
</p>

<p>
&mdash; Befall!
</p>

<p>
&mdash; Slutligen vill jag behålla min trotjenarinna Sabina
samt mina dufvor från Regensburg.
</p>

<p>
Efter något betänkande blef äfven denna önskan
beviljad. Blefve dufvorna vådliga, funnes äfven andra
medel än hökar. Fördraget var afslutadt; en fånge
kunde ej fordra mer af sin fångvaktare. Sultanens allrådande
minister tänkte vid sig själf, när han lämnade
harem:
</p>

<p>
&mdash; Eldslågan är oss nyttig, blott vi instänga henne
inom starka murar. Denna kvinna kan blifva en oskattbar
bundsförvant eller en farlig fiende. Jag skall sörja
för att hon väljer det förra. I värsta fall finnas silkessnören
... och säckar.
</p>

<p>
Hagar blef ensam. Den tillslutna dörren reste sig
som en mur mellan allt hvad hon hittills varit och allt
hvad hon härefter skulle blifva. Hon hade mottagit
stjärnornas kallelse, såsom man mottager det oundvikliga,
ej utan bäfvan, men utan tvekan. Nu började striden
inom henne. Det förgångna reste sig upp, hon skakade
det af sig som en sliten klädnad. Detta lif bakom
henne, en tillvaro utan fäste, ett sökande utan mål,
hvad var det då värdt? Där fanns intet och ingen, vid
hvilka hon hängde oskiljeligt fast. Men den tankevärld,
i hvilken hon lefvat, den okufliga trängtan till frihet,
som alla förödmjukelser endast gjort än okufligare, hvad
skulle det blifva af dem? Hon skulle nedsjunka till ett
harems förnedrande, andefattiga, tanklösa djurlif, matas
<a id="page-149" class="pagenum" title="149"></a>
med sötsaker, roas med lekverk, prydas med grannlåt.
Hon skulle stängas i bur, smidas i gyllene fjättrar, ingen
rörelse fri, ingen handling själfständig, och detta för
lifvet! Hon skulle tjena två despoter i viljelös träldom,
uppfostra den ene, lyda den andre och kunna dränkas
af båda. Hvilket nät af hyckleri, hvilket lif af falskhet!
Hon, den stoltaste, friaste, mest kunskapsrika och mest
begåfvade af sitt kön, skulle förnedra sig så lågt under
sina jämlikar i rang och under själfva den forna, fattiga
Hagar Ring ...
</p>

<p>
Hon kastade sig tillintetgjord ned på divanen. Hvad
hade hon ej velat gifva för en enda barmhärtig tår, en
enda tröstande bön! Men hon kunde ej gråta, hon
kunde ej bedja. Hon kunde endast känna sig så hopplöst
öfvergifven, så hjälplöst förlorad, som man känner
sig, när man byggt allt på sig själf och förlorat sig själf.
</p>

<p>
Med ens sprang hon upp.
</p>

<p>
&mdash; Hvad skulle drottning Kristina säga, om hon
såge sin Doxa i denna förnedring? Skulle hon ej
skratta så hjärtlöst, som blott hon kunde skratta? Skulle
hon ej triumferande utropa: jag sade dig det; utan mig
är du intet!
</p>

<p>
Vredens rodnad uppsteg på Hagars kinder.
</p>

<p>
&mdash; Då skall jag fråga henne så som hon brukade
fråga mig: vet du hvem <em>jag</em> är och hvem <em>du</em> är? Vet
du väl, att jag nu befaller öfver ett rike, mot hvilket
ditt är ett nötskal? O, jag har suckat, jag har förtärts
af åstundan att engång blifva din jämlike, och nu står
jag öfver dig, nu är din plats vid mina fötter! Säg
mig icke, att du råder enväldig öfver ditt rike och att
jag köper min makt med att vara en storvesirs lydiga
träl! Jag är född till makten, som du, och hvad du
oförskyldt fått genom arfsrätt, det skall jag vinna med
<a id="page-150" class="pagenum" title="150"></a>
klokhet och kraft. Nio år, och vi skola mäta hvad du
då är mot mig! Du föraktar en makas pligter, du försmår
att böja dig under en man. Välan, jag är ett
barns gemål, jag är lika själfständig som du; men jag
är hvad du icke <em>kan</em> vara, fastän du gärna ville: min
herres herskarinna.
</p>

<p>
Den nya sultaninnan gick häftigt fram och åter
öfver de mjuka mattorna. Hennes beslut var fattadt;
hon hade återvunnit sig själf.
</p>

<p>
&mdash; Hvarför darra? Lotten är kastad och kan icke
ändras. Jag skall vara Kuprilis slafvinna, med villkor
att han skall blifva min slaf. Min stjärna, jag tackar
dig! Du har fört mig till maktens trappor; du skall
engång föra mig till dess gyllene tron. Jag har varit
intet; jag skall engång vara allt.
</p>

<p>
En sakta suck från gemakets tröskel besvarade dessa
ord. Sabina hade hitförts på storvesirens befallning och
stod nu vid dörren i häpen förbidan. Den ärliga Nerkeflickan
var utom sig af förskräckelse.
</p>

<p>
&mdash; De säga ... de säga, att hundturken tagit min
kära jungfru!
</p>

<p>
&mdash; Ja, till sin drottning, Sabina. Och du skall vara
min första hofjungfru. Är du icke glad åt en så stor ära?
</p>

<p>
&mdash; Glad? Gud tröste så visst. Skulle jag vara
glad, när höken tager min fina gulddufva?
</p>

<p>
&mdash; Läs något för mig; jag behöfver ett ord mot
ofrid. Läs psalmen 45 om Herrens smordas förmälningssång!
</p>

<p>
Sabina tog suckande psaltaren från Riseberga,
bläddrade däri, men kunde för tårar ej finna förmälningssången.
I stället föllo hennes ögon på psalmen 57:
»Jag ligger med min själ bland lejon; människors barn
äro eldslågor, deras tänder äro spjut och pilar, deras
<a id="page-151" class="pagenum" title="151"></a>
tungor äro skarpa svärd. De ställa nät för min gång
och nedertrycka min själ. Upphöj dig, min Gud, öfver
himmelen och din ära öfver all världen!» ...
</p>

<p>
&mdash; Det var icke den rätta psalmen, Sabina.
</p>

<p>
&mdash; Var det inte? Förlåt ... »Min fot hafver stapplat»
... »Förliten eder icke på furstar!» ... »Du, Herre, gör
icke förbund med fördärfvelsens tron» ...
</p>

<p>
&mdash; Nej, nu kan du icke läsa. Tillred min bädd!
Du är nu allt som återstår af mitt förra lif ...
</p>

<h3 class="chapter" id="chapter-1-13">
<a id="page-152" class="pagenum" title="152"></a>
13. Westfaliska freden.
</h3>

<div class="motto">
<p class="motto">
Huru förunderligt! Att kunna förlikas
med hela världen!
</p>

</div>

<p class="first">
<span class="firstchar">R</span>yttaren på den röda hästen fortfor att rida. Han
hade 1647 sett de stridande härarna utsvälta hvarandra
i Böhmen, hade med grinande välbehag räknat
tusen och åter tusen offer för hungersdöden. Han hade
sett landtbefolkningen smyga sig ut vid nattens inbrott
från sina gömställen i skogarna och kasta sig öfver döde
och halfdöde vid lägrens utkanter, icke mer för att
plundra, utan för att som vilddjur gnaga en rest från
de dödas afmagrade ben. Han log; han hade sett mera
omänskliga uppträden, sett barnen uppäta sina döda
föräldrar och halfmultnade lik uppgräfvas ur kyrkogårdarna.
Sådant är kriget, det kommer aldrig allena;
svärdet och kulan äro barmhärtiga i bredd med hungern
och farsoterna. Pesten var hemma här, han kom, han
gick och kom åter som korpen öfver ett slagfält. Hvad
hade icke denne ryttare sett i de usla baracker, hvilka
under trettioåra kriget tjenstgjorde som fältlasaretter!
</p>

<p>
Men han red vidare, han hade ej nog, han får
aldrig nog. Han skulle vid sidan af nöden och döden
äfven se hatet. Han följde hessiske öfverlöparen Melander
på dennes härjningståg genom Hessen. Götz
<a id="page-153" class="pagenum" title="153"></a>
hade blifvit öfverträffad: sjutton städer, trettio slott och
trehundra stora byar uppgingo inom få veckor i lågor.
Sista spillran af Hessens välstånd var ödelagd, och
Melander belönades med titeln grefve von Holzapfel.
</p>

<p>
Ryttaren fann behag i denne skicklige härförare,
såsom han funnit behag i Wallenstein, i Banér, i Altringer,
i Götz, och följde med nöje hans vidare fälttåg.
Där var att hoppas något mer än vanligt af mänskligt
elände. När Melander år 1648 förenat bajerska hären
med den kejserliga, räknade han under sitt befäl 33,000
krigare &mdash; där fanns ännu något att slakta &mdash; och dessutom
127,000 lösdrifvare, kvinnor och barn. Hvilket
utsökt byte för mordängeln, om denna här led ett nederlag!
Lifvad af förhoppningar, följde ryttaren hären till
närheten af Augsburg i Bajern.
</p>

<p>
Wrangel och Turenne tågade Melander försiktigt i
spåren och uppnådde honom vid Zusmarshausen, just
när han bortskickat bajrarne för att lätta återtåget och
stod kvar med de kejserlige. Det var en skön majnatt.
Allt doftade i vårens första fägring, och sylviorna, som
ej kände annat än kärlekens och svartsjukans krig,
sjöngo i lindarnas kronor sina drillar för de tyst i
mörkret marscherande svenske och franske krigarne. En
ung öfverste, Gustaf Kurck, som vuxit från sina älskogsgriller,
sporrade i spetsen för åttahundra ryttare sin
häst till det första anfallet. Han högg in, mötte skarpt
motstånd, kastades tillbaka, högg åter in och lyckades
bättre. Tre gånger höllo de kejserlige stånd, tre gånger
veko de. Sårad, lät Melander bära sig på pikar i
hetaste kulregnet, genomborrades af en ny kula och föll.
Motståndet bröts, den kejserliga hären blef slagen på
flykten, och de 127,000 ... Här var något att göra för
ryttaren på den röda hästen. Han red in bland dessa
<a id="page-154" class="pagenum" title="154"></a>
flyende, värnlösa, trasiga, uthungrade människoskaror,
hvilka betäckte fält, vägar och höjder, så långt ögat såg.
De redos omkull, trampades ned, kastades öfver hvarandra
och sönderklöste hvarandra, där de blödande lågo
på marken för att frånrycka hvarandra ett stycke bröd.
De, som blefvo vid lif och förmådde fly, skingrades
hemlösa och roflystna kring bygderna, gifna till pris åt
alla lustar och alla eländen. Svenskarne ryckte in i
Bajern och härjade så grundligt, att ännu efter tvåhundra
år deras namn blef en buse för ostyriga barn.
</p>

<p>
Ryttaren öfvergaf Wrangel och följde Königsmark,
då denne en varm sommarnatt tog genom öfverraskning
Lilla sidan af Prag. Här var icke så mycket blod, som
icke mera byte att vinna. Allt hvad vida, angränsande
nejder lyckats bärga undan vänners och fienders rofgirighet
räddades hit bakom starka murar och sköflades
här, när murarna blifvit öfverstigna. Hvarje svensk,
hvarje finsk höfding blef rik till en tid. Königsmark
efterlämnade millioner, drottning Kristina fick sitt lystmäte
af dyrbara handskrifter, och Upsala universitet fick
<em>Codex argenteus</em>. Pfalzgrefven Carl Gustaf kom med
höstens dimmor för sent att dela de svenska vapnens
segrar och byten.
</p>

<p>
Ryttaren på den röda hästen kände sig trött efter
trettio års ridt och rastade några ögonblick i den segrande
härens läger. Här firades segern med dryckeslag
och rullande tärningar. Det ungerska vinet döfvade alla
samvetskval på samma gång som alla minnen af mödor
och umbäranden. Hvarför skulle ej krigaren stjäla åt
glädjen och glömskan en timme eller en natt af den
korta tid han ännu hade öfrig att lefva? Tärningarnas
rassel öfverröstades af vilda dryckesvisor, skallande löjen
och, för ombyte, stundom ett okväde, följdt af ett
<a id="page-155" class="pagenum" title="155"></a>
svärdshugg. Insatsen i spelet var det byte man tagit i
dag och skulle förlora i morgon. Flitens sparpenning
och ockrarens snöda guld gingo lika lätt ur en hand i
en annan. Ett röfvadt silfverkrucifix vägdes i handen
och hölls som insats mot en skön fånge bland de
127,000. Ryttaren hånlog: det var icke nog med blod,
tårar, elände, hat och sköfling: kriget skulle ännu därtill
förvilda den sista återstoden af religion och seder.
</p>

<p>
Vid det att ryttaren fortsatte sin färd öfver igengrodda
åkrar och brända städer, egnade han en flyktig
blick åt ett stort förfallet hus, som händelsevis kvarstod
och varit begagnadt till stall. Hans blick ljusnade; han
fann åter ett spår efter föregående ridter. Detta hus
hade tjenat en fordom blomstrande skola, anlagd af
Luthers samtida. Lärarne hade dött af svält, lärjungarne
hade förskingrats och blifvit soldater eller röfvare eller
båda delarna. Det protestantiska Tyskland hade före
kriget organiserat ett utmärkt skolväsende. Detta var
nu förstördt; det släkte af ungdom, som nu skulle taga
arf efter sina fäder, hade fått sin uppfostran bland de
127,000 eller deras gelikar.
</p>

<p>
Ändtligen kom ryttaren till två städer i Westfalen,
hvilka ännu hade tak öfver hufvudet för fredsunderhandlingarna,
Münster för fransmännen, Osnabrück för
svenskarne och båda för deras motståndare. Han skådade
från sadeln in genom fönstren på rådplägningarna;
han nästan önskade, att dessa skulle leda till någon
påföljd, ty han behöfde samla nytt bränsle, förutan
hvilket äfven den skönaste eld småningom utslocknar.
Denna oväntadt fromma önskan blef länge besviken. I
sju år hade man mäklat om fredsvillkoren. I början af
kriget hade nödropen från förödda länder blifvit med
hvarje år högljuddare, sedan åter allt vanmäktigare, tilldess
<a id="page-156" class="pagenum" title="156"></a>
att de slutligen liknade en döendes suckar. De
studsade ohörda tillbaka frän stenmurar. Hvarför skulle
furstarne afsäga sig sina anspråk, diplomaterne sin ärelystnad,
krigarne sitt byte? Makt stod mot makt, tro
mot tro, anspråk mot anspråk; ingen ville ens gifva sig
skenet att behöfva fred. Tron var den envisaste. Ingen
fred mellan jungfru Maria och kättarne! Ingen fördragsamhet
mellan lutheraner och calvinister! Intet pris var
för dyrt för den eviga saligheten. Kurfursten Maximilian
af Bajern, som lät gissla sig alla dagar, ansåg gåfvan
af ett helgons hufvudskål fullt uppväga hans lands ödeläggelse
och hundra tusen människors undergång.
</p>

<p>
Sändebuden fördröjde sina resor, ministerråden sina
svar. När svaren efter månader anländt, hade nya
frågor uppstått och måste åter vänta på svar med kurirer.
Huru man tvistade om fullmakter, titlar och företräden
i rang! Skulle Venedigs sändebud hedras eller ej med
titeln af excellens? Skulle ett sändebud besöka ett
annat eller först vänta besök? Huru skulle de kläda
och uppföra sig vid detta besök för att ej nedsätta sin
rang? Skulle man sitta till höger eller till vänster vid
rådsbordet, åka före eller efter en medtäflare i processionen?
Skulle kejsaren representera det heliga
romerska riket, eller skulle hvar liten landtgrefve hafva
sin röst vid besluten? Det sistnämnda gällde dock
öfverhögheten; betänkligare voro de budskap kurirerne
medförde från kriget. Hvarje framgång ökade på en
sida fordringarna och kom den andra sidan att tveka.
Nej, ännu borde man vänta, där kunde ännu inträffa
ett gynnande omslag. Och under allt detta, hvilken
afund, hvilka ränker, hvilka hemliga instruktioner och
listiga smygvägar i denna myrstack af underhandlare!
</p>

<p>
<a id="page-157" class="pagenum" title="157"></a>
Historien om fredsunderhandlingarna i Münster och
Osnabrück, som mer eller mindre berörde alla Europas
stater, utom Turkiet och Ryssland, fyller sex digra band.
Ryttarens fruktade stund var dock ändtligen kommen,
när krigslågan måste slockna af brist på bränsle. Kejsar
Ferdinand III hade offrat sina sista härar och sista
skatter, hans arfländer hotades, hans bundsförvanter afföllo.
Helgonets hufvudskål hade ej kunnat rädda största
delen af Bajern. Detta medan Sverige ryckte i fält med
70,000 man, Frankrike med 40,000. Westfaliska freden
undertecknades den 10 Oktober gamla stilen 1648 i
Osnabrück och kort därefter i Münster. Villkoren äro
kända: samvetsfriheten garanterad, det heliga romerska
riket upplöst i en konfederation af trehundrasextioen
suveräna småstater, åtta kurfurstendömen och en namnkejsare,
som behöll titeln; landvinningar för Frankrike,
Sverige, Hessen-Kassel och Brandenburg; fem millioner
riksdaler åt Sveriges besoldade härar. Spanien fortsatte
ännu i fyra år sitt krig mot Frankrike.
</p>

<p>
Ett så omfattande fredsfördrag hade världen icke
bevittnat sedan Roms lysande dagar. Trettioåra kriget
började för tron, men slutade för makten. Kyrkan,
som ville vara allt, blef därefter föga mer än staternas
tjenarinna. Påfven Innocentius X, som protesterade mot
Westfaliska freden, förstod ej själf huru berättigad hans
protest var ur högre synpunkter än hans påfliga maktlystnad.
Ty med kampen för tron försvunno ur världen
de högsta lifsfrågor, hvilka dittills förmått elda och
samla Europas folk sedan korstågens tider. I den tomhet
de efterlämnade inrusade alla lägre lidelser och begynte
kifvas om makten. Furstarne framdrefvo de omyndiga
folken som fårahjordar i kamp för sin politiska maktställning.
Där furstar ej styrde, uppreste sig folkens
<a id="page-158" class="pagenum" title="158"></a>
afund i krig om handelns öfvervikt och enskilda fördelar.
Man slogs, men man slogs icke mer för det
högsta i lifvet eller för den eviga saligheten; man slogs
i ett och ett halft århundrade framåt för makt, guld
och ära, intill dess att samvetsfriheten ur sig aflat tankefriheten
och denna åter ur sig framfödt folkfriheten,
som famlade efter sitt mål i det konstitutionella statsskickets
och nationaliteternas tidehvarf.
</p>

<p>
Ryttaren på den röda hästen sadlade af och unnade
sin trogne följeslagare ett ögonblicks rast.
</p>

<p>
&mdash; Hvad? sade han. Redan trött och ännu så
mycket ogjordt i världen! Din hof är sliten, dina
länder betäckta med lefradt blod. Vet du icke, att
mycket återstår och att vi ännu hafva långt till tidernas
ände? Välan, rasta här ett ögonblick i askan af den
förstörda staden och beta grafvarnas gräs, medan jag
uppstiger till bergstoppen och öfverskådar mitt verk!
</p>

<p>
Han behöfde uträta sin långa kropp, som domnat
vid sadelbommen. Med några steg stod han på höjden
af Finsteraarhorn och skådade ut kring Europa. Midtens
riken, de, som äro hvarken nord eller söder, hvarken
ost eller väst, voro fruktansvärdt ödelagda. Två tredjedelar
af deras befolkning hade fallit för svärdet, hungern
och pesten; de kvarlefvande sågo sig för hvarje steg
skyggt tillbaka, om icke tilläfventyrs härjaren åter stod
bakom deras rygg. Bättre, men långtifrån lyckligt
lottade, voro världsdelens öfriga riken. I öster uppstego
mörka hotande moln, genom hvilka man såg bojarerne
spjärna mot dynastin Romanov, de polske småfurstarne
slamra med sina sablar mot en maktlös konung och ett
hotande horn af halfmånen dunkelt framglimta ur skyn.
I söder skälfde det solbelysta Neapel i raseri mot
Spanien, som, själf angripet af Frankrike, ej ville släppa
<a id="page-159" class="pagenum" title="159"></a>
sitt byte. I väster bevakade britternes upproriska ö sin
fångne konung, medan Nederländerna stolt utvecklade
på hafven sin fria flagga. I norr hamrade vapensmedjorna
utan hvila, hvarannan arm togs från plogen,
men handeln blomstrade, segrarna aftorkade många
tårar. Sverige och Finland kände ej själfva huru betänkligt
de blödde; det besegrade Danmark kände det
desto mer.
</p>

<p>
Freden kom. Freden, det var gamle kung Göstas
tid, som hade upphört med klockljuden öfver hans graf.
I Sverige och Finland fanns numera knappt den man
eller kvinna, som kunde minnas en fredstid. Det ena
släktet efter det andra hade födts, uppvuxit, lefvat och
dött i ofred. Huru många fiender? Detta var frågan.
En &mdash; det var icke att tala om, det gällde mest gränsbygden.
Två &mdash; då gällde att hålla ryggen fri. Tre
eller flera &mdash; för dem fanns endast en bot: segern.
Och nu, nu skulle man ej vänta någon fiende mer.
Huru förunderligt! Att kunna förlikas med hela världen,
att icke mer behöfva skicka sina söner till döden i fält,
att icke behöfva gifva den ena brödkakan af två till
härens underhåll, den enda hästen till trossen, den enda
dalern till det omättliga kriget! Detta kändes ovant.
De gamle trodde det icke, de hade så ofta blifvit svikne
förr; de unge trodde det icke heller och skyndade att
uttaga lysning till bröllop, innan en ny utskrifning kom
att rycka fästmannen bort ur hans fästmös armar. Tacksägelse
hölls i kyrkorna; en del städer, som ännu hade
talgljus och själtran, illuminerade, andra hade det icke
och förblefvo mörka i sena höstkvällen. Folket i bygderna
förstod sig icke på sådan grannlåt. Visst funnos
många som tackade Gud, men äfven de underläto icke
<a id="page-160" class="pagenum" title="160"></a>
att ännu, för säkerhets skull, läsa litanian och fredsbönen
efter tacksägelsen.
</p>

<p>
Stockholms stad lefde i festjubel: där hade man
sörjt för att rätt åskådligt upplysa menige man om
fredens betydelse. Gudstjenster i alla kyrkor, skådepenningar,
fyrverkerier vid slottet och strömmen, folkförlustelser
af alla slag på torg och i trädgårdar. Nu
hade drottning Kristina anledning att slösa. Det var
höjdpunkten af hennes och rikets makt, men det var
äfven höjdpunkten af hennes ära, ty alla visste, att det
var hon som påskyndat den ärofulla freden, och utan
hennes maktspråk hade denna sannolikt ännu hängt på
udden af fältherrarnes svärd. Första ilbudet fick en
guldkedja om sexhundra dukater, budbäraren adlades,
belöningar utdelades med frikostig hand, och fredstraktaten
inlades i en kupa af guld.
</p>

<p>
Var glädjen icke lika odelad vid kejsar Ferdinand
III:s hof, så var man dock mån om att bevara glädjens
sken. Äfven där sjöngs <em>tedeum</em>, folket förlustade sig,
klockorna ringde, mässorna ljödo natt och dag, processioner
af munkar genomtågade Wiens gator med
fladdrande standar och helgonens ben i granna relikskrin.
Jungfru Maria erkändes icke slagen: himlens
drottning hade, mäktigare än den jordiska däruppe i
snölandet, bedt för freden.
</p>

<p>
En af kejsarens undersåtar, en gammal jude i
Regensburg, mottog fredsbudskapet en höstdag i sitt
kontor. En lätt ryckning i öfverläppen under det hvita
skägget liknade nästan ett melankoliskt smålöje. Han
visste allt detta förut; det var ju han som gjort freden;
där fattades hittills endast underskrifterna.
</p>

<p>
&mdash; Israels borgarerätt ännu uppskjuten! mumlade
han tyst vid sig själf. &mdash; Tålamod! De må nu hvila
<a id="page-161" class="pagenum" title="161"></a>
en stund mellan Östersjön och Donau. Det är sörjdt
för att bolagen Habsburg och Bourbon öfverbjuda hvarandra.
Mitt konto ... hm ... Jerobeam!
</p>

<p>
Förste kontoristen inträdde.
</p>

<p>
&mdash; Kejsaren får de begärda tre millionerna mot
säkerhet af Frankrikes skadestånd åt ärkehertig Ferdinand
Karl. Kurfursten af Bajern får en million mot säkerhet
af öfre Pfalz. Nu är det icke värdt 100,000, men om
tio år skall det gifva oss kapitalet i ränta. De öfrige
tyske furstarne få betala åttio procent i förskott eller
reda sig utan mig.
</p>

<p>
&mdash; Prins Carl Stuart förnyar enträget sin begäran
om penningar till en landstigning i England. Det är
det enda och sista medlet att rädda konungens, hans
faders, lif, rapporterade kontoristen.
</p>

<p>
&mdash; Carl I må falla. Han har svikit mig, som han
svikit sitt folk. Gå! Jag uppsätter Oliver Cromwell på
Englands tron.
</p>

<p>
Tio minuter därefter återvände Jerobeam, medförande
ett litet tunt, ytterst tätt skrifvet pappersblad, som nyss
anländt med dufvopost från Konstantinopel. Ruben Zevi
påtog sina glasögon och genomstafvade med orubbligt
lugn papperets miniatyrskrift.
</p>

<p>
&mdash; Jag vet, jag vet, sade han vid sig själf. &mdash; Venedig
har denna gång lyckats försvara Kandia. Gör ingenting,
dess kredit är uttömd, konkurrensen motad ... Janitscharerne
vunne ... Muhamed IV är befäst på tronen ...
mina nya underhandlingar lyckligt afslutade, turkiska
makten beredd att, på min vink, kasta sig öfver kejsaren
... Ännu vill jag hejda halfmånen ... O, min kloka
Hagar, jag igenkänner din hand! Du förmår allt ...
Israels Gud, du vet hvilken strid det kostade Abraham
att offra sin Isak! Men jag måste ju offra henne för
<a id="page-162" class="pagenum" title="162"></a>
ditt stora verk; hon skall fullborda det! ... Hon omgifves
af spioner i sultanens palats: hvarje slafvinna
lyssnar, hvarje eunuk är beredd att förråda henne. Men
hon har vunnit validé Tarchan, ryssinnan; agan för
lifvakten är henne blindt tillgifven ... Det stackars barnet
sultanen ser i henne sin enda beskyddarinna och anförtror
henne allt. Kuprili själf har böjt sig för hennes
inflytande ... han behåller skenet af makten, men det
är hon som styr alla rådslag. Båda inse, att de förenade
skola förmå allt, och detta bevarar vänskapen.
O, min dotter, min dotter, du håller nu osmanernes hela
makt i din hand! ... Benjamin återvänder öfver Smyrna
och Medelhafvet ... Jerobeam!
</p>

<p>
&mdash; Mästare!
</p>

<p>
&mdash; Benjamin återförväntas endera dagen från Smyrna.
Intet uppseende! Sextio man af våra knektar posteras
spridda vid flodstranden, redo att skydda honom, om
folksamlingar hota. I borgen utbredes en guldtygsmatta
från porten och upp till trappan af öfra våningen. <em>Här</em>
skall han mottagas med kungliga ärebetygelser.
</p>

<p>
Ryttaren återvände till sin röda häst. Han hade
sett allt och hört allt från toppen af Finsteraarhorn.
När en osynlig vibrerande ljudvåg förde till hans öron
den gamle judens ord vid Donaustranden, förvredos hans
drag till ett hånande löje.
</p>

<p>
&mdash; Sultaninnor och konungar! Och jag skulle skona
dagsländorna!
</p>

<h3 class="chapter" id="chapter-1-14">
<a id="page-163" class="pagenum" title="163"></a>
14. Den triumferande Parnassus.
</h3>

<div class="motto">
<p class="motto">
Den gyllene tiden skall återkomma.
</p>

</div>

<p class="first">
<span class="firstchar">I</span> midten af det stora, stormiga sjuttonde seklet öfverglänste
drottning Kristinas namn som en strålande
stjärna alla medtäflare. Hon syntes kallad att vara
seklets lysande medelpunkt. Så mycken blodig fejd
skulle dock slutligen nedlägga vapnen för hennes fötter.
Så mycken vaknande, ännu omornad forskning, så
mycken oklar längtan efter ett nytt och bättre tidehvarf,
så många märkeliga tecken till att detta okända nya
redan stod framför porten och ville in, det samlade sig
allt kring hennes tron och utropade henne till den kommande
världsålderns ärekrönta Sibylla. Hon stod på
höjden af makt och ära. Westfaliska freden hade lyft
henne, som på ett hyende af hafvets lugnande vågor,
till Europas skiljedomarinna. Allt knäböjde, allt tillbad.
Sveriges folk gick i ett rus af triumfer och segrar, dess
vänner tiggde smulor af segerns landvinningar, dess
ovänner dolde inom smickrande smålöjen sina sammanbitna
tänder. Alla lyror strängades till latinska lofkväden,
alla talarestolar förkunnade Minervas återuppståndelse,
alla hof- och rådskamrar sände budskap om
sin beundran. Och denna så högt prisade drottning,
<a id="page-164" class="pagenum" title="164"></a>
seklets medelpunkt, stod nu i sitt tjugufjärde år, i ungdomens
rikaste blomstring, med en lång sommar af
tillväxt framför sig och bortom sommaren en aflägsen
höst för att skörda dess frukt. Hvad begärde en dödlig
mera af lyckan?
</p>

<p>
Alldeles oblandad var ej triumfen. I Oktober 1649
hade Kristina, efter enträgna underhandlingar, lyckats
tillegna sig samtidens störste tänkare Cartesius (René
Descartes) och förmått honom att flytta till Stockholm.
Svenskarne gapade på denne lille magre gubbe, som
beständigt frös i sin tunna svarta kamlottskappa, och
kunde icke förstå huru en jättesjäl kunde få rum i en
så liten, bofällig kroppshydda. Kristina förstod det
bättre; hon ansåg den dag förlorad, när hon ej fick suga
vishet ur denna skenbart så förtorkade Mimerskälla.
Klockan fyra och fem på vintermorgnarna måste den
lille gubben huttrande krypa in i drottningens väntande
vagn och åka till slottet. Där utbenades alla de hemlighetsfulla
vinklarna i en människosjäl, alla tänkarens
tvifvel, alla dunkla gåtor om en Gud, som dock måste
finnas, efter han skapat oändlighetstanken i ändliga
väsenden, men var ofattlig och fjärran som tanken själf.
Här fanns ingen plats mera för tron, allt var tvifvel,
allt, utom den egna tillvaron, som icke kunde betviflas.
Och när de två filosoferat fem timmar i drottningens
kalla rum, där brasan i kaminen mera lyste än värmde,
skickades den utfrusne, nästan vanmäktige fransmannen
åter till sin bostad klockan tio på förmiddagen, när han
ej mer förmådde ens tänka, för att inbädda sig i yllefiltar
och hämta krafter till nästa morgonséance.
</p>

<p>
I tjugu år hade den ryktbare filosofen suttit instängd
i sin varma holländska studerkammare och stod
ej länge ut med det svenska klimatet. I slutet af
<a id="page-165" class="pagenum" title="165"></a>
Januari 1650 väntade drottningens vagn förgäfves vid
porten; den 11 Februari gick Cartesii mäktiga ande att
uppsöka den Gud, som varit för honom ett matematiskt
problem. Kristina var i två veckor otröstlig. Hvem
hade kunnat tänka sig en så usel kropp kring en så
väldig själ? Hon själf aktade ju en liten förkylning
knappt mer än ett myggbett. Grundläggaren af den
nyare filosofin begrofs i Stockholm. Senare flyttades
hans kvarlefvor till Paris, men Sergel prydde Adolf
Fredriks kyrka med hans vingade ande, som, belysande
världsrymden med sin fackla, aflyfter täckelset från det
beslöjade jordklotet.
</p>

<p>
Kom så, på sommaren 1650, den märkeliga riksdag,
när de tre ofrälse stånden uppreste sig mot den öfvermäktiga
adeln och förde ett språk, som utan drottningens
bemedling skulle hafva ledt till ett inbördes
krig. Dyningarna efter denna svallvåg gingo så långt,
att ännu tvåhundrade år därefter Sveriges störste häfdatecknare
råkade därom i häftig fejd. Dess skiften må
öfverlämnas åt historien att skildra. För Kristina innebar
striden en vändpunkt. Hon begynte den som en
drottning, hon slöt som en kvinna. Hon började med
att stöda sig på de ofrälse stånden mot adelns växande
öfvermakt, som hotade att binda konung och folk. »Nu,
sade hon, är tiden inne att afskaffa missbruken.» Men
desse präster, borgare och bönder blefvo henne för närgångne.
När missbruken röjde sig i hennes egen förvaltning,
följde ett annat kungsord: »Man bör så klappa
det hvita barnet, att det svarta icke förgätes». Hon
klappade båda, och båda kände sig svikna. Det var
Richelieus och Mazarins statskonst: hvarken folkmakt
eller adelsmakt skulle frånrycka henne den enväldiga
kronan. Hon satte sig ned mellan två stolar och blef
<a id="page-166" class="pagenum" title="166"></a>
där sittande. Vid beundrans höjdpunkt började tadlet.
Johannes Rudbeck hade drömt sant: stjärnan begynte
falla, men det märktes icke ännu; hon föll i en båge.
</p>

<p>
Vid denna riksdag utverkade drottningen åt sin
tronföljare Carl Gustaf arfsrätten till kronan för hans
barn, de kommande Carlarne. Hvad betydde bubblan af
ett rykte mot det kungliga arf hon med tronföljden
efterlämnade åt sitt rike!
</p>

<p>
Nu skulle Kristina krönas, och ryktet om dessa
kröningsfester, som varade fyra månader, uppfyllde
världen. Gång efter gång framskjutet, hölls det högtidliga
intåget från Jakobsdal till Stockholm torsdagen den
17 Oktober 1650 i ständernas närvaro. Långt och
lysande, gick det fram under äreportar, medan fyrtio
örlogsskepp flaggade och saluterade på strömmen nedanför
slottet. Söndagen den 20 Oktober förrättade ärkebiskop
Lenæus kröningen i Storkyrkan. Intet ofall bådade
ondt. Allt var lyckadt och praktfullt: kröningshästarna
silfverskodda, kröningsoxen ståtade med förgyllda horn,
vin rann i strömmar för folkhoparna, fyrverkeriet varade
till midnatt och efterföljdes af slagsmål bland den rusiga
mängden. Så kommo i lång rad de storas gästabud.
Och därunder inträffade en liten episod, som hör till
denna berättelse.
</p>

<p>
Bland de många ambassader, som från alla makter
och hof framburo lyckönskningar till kröningshögtiden,
var äfven ett tatariskt-turkiskt gesandtskap om tio underligt
utstyrde österlänningar, som förärade drottningen ett
praktfullt guldstickadt schabrak från sultanen Muhamed IV.
En samtida berättar om tatarerne, att de voro »ett folk
utaf ringa complimenter, och när någon af drottningens
folk kom dem att besöka, sprungo de strax på bänken;
däruti bestod deras civilitet. De hade ock en tänkvärdig
<a id="page-167" class="pagenum" title="167"></a>
person med sig, hvilken tjenade för präst, speleman
och kock tillika.»
</p>

<p>
Tatarerne fingo företräde, nedkastade sig med pannorna
mot golfmattan och öfverlämnade därefter en
lyckönskningsskrifvelse. Drottningen lät räcka sig det
i ett juvelprydt silfverskrin inlagda pergamentet, hvars
hieroglyfer ingen af de närvarande kunde läsa, och
hviskade leende åt den bakom henne uppvaktande Ebba
Sparre:
</p>

<p>
&mdash; Hade jag nu min Doxa här, skulle hon uttyda
för mig dessa kråkfötterna.
</p>

<p>
Med detsamma varseblef hon en liten, vid den officiella
turkiska adressen fäst rulle af hvitt siden. Hon
uppvecklade rullen och läste, till sin ytterliga förvåning,
följande sex eller sju med sirlig latinsk handskrift tecknade
rader på svenska språket:
</p>

<div class="letter">
<p>
»Hagar Sultan, Osmanernes Drottning, sänder Drottning
Kristina af Sverige sin hälsning med Gud Allsmäktig.
Måtte dina dagar blifva många och lyckosamma.
Såsom Du beskyddat mina vägar, vill ock Jag beskydda
dina undersåtars vägar uti mitt rike. Jag anbefaller
Dig åt Allah och hans store Profet samt förblifver Dig
med all konungslig vänskap välbevågen. Gifvet i Stambuls
Seralj den 12 Moharrem året efter Hedschra det tusen
och sextionde.
</p>

<p class="sign">
<em>Hagar.</em>»
</p>

</div>

<p>
En hög rodnad uppsteg på drottning Kristinas
kinder. Hon kramade det mjuka sidentyget till en boll
i sin slutna hand och skulle måhända trampat det under
sina fötter, om det ej varit fäst med en stark silkessnodd
vid sultanens adress. På denna kunde hon icke
trampa. Hon afskedade gesandtskapet, drog sig tillbaka
<a id="page-168" class="pagenum" title="168"></a>
till sina rum, lät tillkalla orientalisten professor Johan
Terserus, som under riksdagen varit en af drottningens
förtrogne i prästeståndet, och frågade honom, om han
kunde uttyda turkiska.
</p>

<p>
Terserus läste syriska och arabiska, icke turkiska.
Dock var mellan dessa språk så mycken frändskap, att
den lärde teologen trodde sig kunna villfara drottningens
önskan, som gällde en granskning af den turkiska adressens
äkthet. Granskningen utföll så, att dokumentet
var äkta.
</p>

<p>
&mdash; Är ni säker därpå, att skriften inte är ett
<em>falsarium</em> af någre illfundige judar?
</p>

<p>
&mdash; Träffeligen säker, ers majestät. Där är, utom
den brukliga böneformeln och Allahs monogram, stormuftis
underskrift och vesiren Kuprilis, hvars handstil
jag sett.
</p>

<p>
Kristina visade honom den hvita, efter kramningen
något skrynklade sidenrullen.
</p>

<p>
&mdash; Hvad säger doktor Johannes om detta?
</p>

<p>
Terserus läste, smålog och svarade:
</p>

<p>
&mdash; Ers majestät, om detta är samma judiska hittebarn,
som för tio år sedan läste grekiska för mig i Åbo,
tilltror jag henne hvad som helst.
</p>

<p>
&mdash; Jag ock, sade drottningen. Ni ser, hon skrifver
till mig som vore hon en jämlike, om ej något mer.
Är det inte befängdt? Att vara så lärd och nedlåta sig
till en barbars harem!
</p>

<p>
&mdash; Jag har hört sägas, att den nu regerande sultanen
är nio år gammal.
</p>

<p>
&mdash; Hvad? Nio år? Men detta är ju ett mästerstycke
af diplomati! Gif mig en gemål om nio år, och
jag skall villfara ständernas önskan, jag skall förmäla
mig i denna dag! ... Vänta, ni skall få höra hvad jag
<a id="page-169" class="pagenum" title="169"></a>
svarar min nådiga kusin på den ottomaniska purpurdivanen.
</p>

<p>
Drottningen satte sig vid sitt skrifbord, antecknande
och uppläsande följande ord, hvilka sedan, prentade på
siden, skulle som svar öfverlämnas åt de tatariska sändebuden:
</p>

<div class="letter">
<p>
»Drottning Kristina af Sverige hälsar Osmanernes
Kalif, Muhamed, den fjärde af detta namn, med Gud
Allsmäktig. Jag har med nöje mottagit din skrifvelse
och önskar dig en lyckosam regering i fred med de
kristne. Måtte ditt skägg en dag växa så långt, att det
når öfver Bosporen från Pera till Galata» ...
</p>

</div>

<p>
&mdash; Icke sant, doktor Johannes, detta är äkta österländskt?
</p>

<p>
&mdash; Ja. Och pojkaktigt, ers majestät.
</p>

<p>
&mdash; Riktigt. Det är så man skrifver till en nioårig
sultan. Men hör vidare:
</p>

<div class="letter">
<p>
»Jag önskar dig äfven många sköna gemåler att
bortfläkta flugorna från din paulun, hvilket bör vara
deras andel i styrelsen af det ottomaniska riket, samt
att du aldrig må få anledning tillsända dem ett sidensnöre
till hot för en näsvis tunga. Gudi befallandes.
Gifvet i Stockholms slott den 23 Oktober nådens år ett
tusen sex hundra och femtio.
</p>

<p class="sign">
<em>Christina Regina.</em>»
</p>

</div>

<p>
&mdash; Nå, hvad säger ni härom, doktor Johannes?
Har min nådiga kusin i seraljen fått ett passande svar?
</p>

<p>
&mdash; Där som jag understår mig att säga min
mening, vore törhända rådligt att underställa svaret rikskanslerns
bepröfvande, genmälde den kloke Terserus
betänkligt.
</p>

<p>
<a id="page-170" class="pagenum" title="170"></a>
&mdash; Hvad? Ni råder mig fråga rikskanslern? Ni,
som vid riksdagen ... Skall jag som en skolflicka låta
honom korrigera mina bref?
</p>

<p>
&mdash; Jag fördristar mig endast tänka, att en person, som
djärfves hänga sin skrifvelse fast vid sultanens officiela
lyckönskan, måste vara en mäktig person. Ers majestät
har själf medgifvit, att man i förevarande fall kan tilltro
denna person allt ...
</p>

<p>
&mdash; Än sedan? Hon må blifva gulgrön af harm;
det är just hvad jag åsyftar.
</p>

<p>
&mdash; Jag beder om undskyllan; eders majestät förstår
detta ärendet bättre än jag. Min underdåniga mening
är, att där som turken blifver oss gramse, kunna hans
korsarer i Medelhafvet göra oss mycket förfång. Därtill
är han oss besynnerligen nyttig att hålla så väl polacken
som ryssen oss från lifvet, för att intet tala om kejsaren,
där någon ny ofred påkommandes varder. Vi skulle
intet i otid förarga honom.
</p>

<p>
Kristina brusade upp.
</p>

<p>
&mdash; Och detta säger mig en prästman, en kristen
teolog! Vi böra hålla oss väl med turken; han må taga
så många döpta svenska jungfrur han finner för godt
och göra dem till slafvinnor under den falske profeten;
vi få inte förarga honom! Å, doktor Johannes, i
hvilken katekes står det skrifvet? Och jag, som trodde
om eder ... Men lika godt. Jag tackar er för att ni
vidimerat kråkfötterna. Det tål att betänkas hvad nyttigast
är, men blif mig från halsen med eder rikskansler.
Faren väl!
</p>

<p>
Kristina betänkte sig och lät, nu som alltid när
Vasablodet flöt i lugnare lopp, sin klokhet råda. Den
försmädeliga skrifvelsen ströks, och en ny till sultanen
<a id="page-171" class="pagenum" title="171"></a>
uppsattes i skickligare ordalag. Tystnaden blef det enda
svaret på Hagar Sultans näsvishet.
</p>

<p>
Hvad sidenduken ej fick mottaga, det anförtroddes
åt vännen.
</p>

<p>
&mdash; Ebba, hvad säger du om detta bref och om
favoritsultaninnan?
</p>

<p>
&mdash; Hvad jag säger? Hon var alltid kollrig af högfärd.
Ett harem är en hönsgård; de kalkoner, som
kackla högst, mista först hufvudet.
</p>

<p>
&mdash; Men sultanen är ett nio års barn! Kan du
tänka dig en lyckligare kombination ... alla rättigheter,
inga skyldigheter! Vara förmäld och dock vara jungfru;
vara en själfherskares gemål och dock beherska honom.
Af allt hvad jag beundrat hos Hagar är detta schackspel
det oförlikneligaste. Det är så beundransvärdt, att jag
vore frestad förlåta henne allt för detta snilledrag ...
</p>

<p>
&mdash; I dag, Kristina. Snille i dag, strypt i morgon.
</p>

<p>
&mdash; Möjligt. Vet jag, eller vet du, om vi lefva i
morgon? Hon behöfver inte, som jag, skygga för en
krona i samma ögonblick den påsättes henne.
</p>

<p>
&mdash; En slafvinna! ... I lifstidsfängelse!
</p>

<p>
&mdash; Å, hon reder sig nog, hon kommer nog ut.
</p>

<p>
Kröningsfesterna öfverträffade allt hvad man dittills
sett i Sverige och fortforo, med några dagars behöflig
hvila emellan, till inemot slutet af Februari nästföljande
år. Triumfbågar, djurfäktningar, ringränningar, vandrande
berg, amazoner, skogsrån, sjötroll, morer, elefanter, framrullande
skepp, baletter och förklädningar af alla slag
omväxlade med dans, fyrverkerier, måltider som varade
intill morgonen, helstekta oxar, springbrunnar af vin och
annat mer för höga och låga. Bland de kostbaraste och
märkeligaste var Stjernhjelms balett eller rättare divertissement:
»Den triumferande Parnassus», till hvilken
<a id="page-172" class="pagenum" title="172"></a>
förberedelserna upptagit mer än ett halft år och som
första gången uppfördes den 9 Januari 1651.
</p>

<p>
Det var icke lätt att finna ett rimligt sammanhang
mellan detta styckes trettio lysande »inträden», hvilka
en nyare tid skulle kalla tablåer, och där, utom kör och
balett, åttio fantastiska gestalter uppträdde, hvar och en
berättande hvilka de voro och hvad de hade att beställa
för Kristinas ära. Olympens gudar och gudinnor, Trojas,
Grekelands, Roms hjältar, sånggudinnor, gratier, dygder
och laster uppträdde skiftevis med indianer och perser,
krigsfolk, poeter, filosofer, urmakare, boktryckare. En
praktfull ögonfägnad af dekoration och kostymer ersatte
det tarfliga i kompositionen och höll i någon mån åskådarne
varma i den oeldade rännarebanan, hvilken tjenstgjorde
än som cirkus, än som teater under en köld,
hvilken troligen skulle hafva visat tjugu grader, om
termometern då varit uppfunnen.
</p>

<p>
Åskådareplatserna voro amfiteatraliskt uppförda i långa
bänkrader bakom och ofvanom hvarandra. Nederst och
närmast banan såg man det högre krigsbefälet och andre
förnäme manlige åskådare. I midten af den med dyrbara
mattor behängda andra raden sågos drottningen med sin
hofstat, rikets råd, de utländske sändebuden och så
många af adeln med fruar, som där fingo plats; bakom
dem på tredje och fjärde raderna den öfriga adeln och
de ofrälse stånden, en del med hustrur; på de bakom
liggande raderna öfrige åskådare af ringare stånd i tätt
packade leder. Belysningen var sådan den kunde vara
med oljelampor; komforten därefter. Härolder och betjening
gjorde sitt bästa att tysta det sorl, som icke
ens drottningens närvaro kunde förekomma och som
tidtals förvandlade talet på skådebanan till en ohörbar
pantomim.
</p>

<p>
<a id="page-173" class="pagenum" title="173"></a>
I drottningens omgifning saknades gunstlingen Magnus
De la Gardie. Han var osynlig bakom kulisserna, i egenskap
af drottningens andra jag, som arrangerade efter
hennes föreskrift allt, där hennes värdighet ej tillät
hennes höga person att synas. Bakom henne satt pfalzgrefven,
tronföljaren, mulen och förströdd, knappt bevärdigad
med ett ord. Än nådig, än missnöjd, gycklade
Kristina med franske ambassadören öfver hvarje uppträde.
Mercurius var henne för mager, Minerva för fet, muserna
sågo ut som ladugårdspigor, filosofen som en
stekvändare.
</p>

<p>
&mdash; Huru likar det ers högvördighet? inföll hon,
vändande sig till ärkebiskop Lenæus, som hon låtit
kalla till sin sida, troligen därför att han som kyrkans
renläriga öfverhufvud innerligen afskydde dessa hedniska
upptåg. &mdash; Hör ers högvördighet hvad karlen där understår
sig att säga?
</p>

<div class="poem-container">
  <div class="poem">
    <div class="stanza">
      <p class="verse">Den frommast är</p>
      <p class="verse">hundhufvud bär</p>
      <p class="verse">och är utaf det slaget,</p>
      <p class="verse">som måst betala laget ...</p>
    </div>
  </div>
</div>

<p class="noindent">
&mdash; Han förtäljer oss världens sed, och han torde
ej hafva så orätt, genmälde ärkebiskopen.
</p>

<p>
Bland riksrådets närvarande ledamöter saknades
rikskanslern, som föreburit opasslighet. Presidenten
Kurck och amiral Ryning delade sin uppmärksamhet
mellan baletten och politiken. Det hängde nu på ett
hår, om Mazarin skulle hålla stånd mot fronden i Frankrike.
Ryning lät undfalla sig skarpa ord om drottningens
egenmäktiga försök att ställa svenska trupper och skepp
till kardinalens förfogande. Kurck log ett af sina diplomatiska
löjen.
</p>

<p>
<a id="page-174" class="pagenum" title="174"></a>
&mdash; En svensk patriot kan vara lugn, han har en
stor drottning, men denna drottning är kvinna.
</p>

<p>
&mdash; Tyvärr! mumlade Ryning med sin ärliga sjömansgrimas.
</p>

<p>
&mdash; Säg lyckligtvis. Näst Alexander och Cesar, beundrar
vår nådiga drottning ingen högre än den store
prinsen af Condé, och Condé har numera öfvergått till
kardinalens fiender. Var lugn för vår flotta!
</p>

<p>
Kurck hade förlorat sin, i början af denna berättelse
omtalade första gemål, den älskvärda Sofi De la Gardie,
och var sedan halftannat år omgift med Kristina Horn.
Denna nya regentinna i det furstliga Kurckska huset hade
bland åskådarinnorna fått sin plats bredvid riksrådinnan
Ryning och undfägnade under mellanakterna sin granne,
som nyss kommit från landet, med dagens löpande hofskvaller.
</p>

<p>
&mdash; Ers nåd kan tänka sig huru vi blifvit till mods,
om vi oförmodadt fått ett blodbad här i Stockholm midtunder
kröningsfesterna.
</p>

<p>
&mdash; Gud bevare! inföll trohjärtadt den fromma gamla
frun från Riseberga. &mdash; Sådana hedniska spektakler och
ännu därtill ett blodbad! Har det varit uppror mot
hennes majestäts helgade person?
</p>

<p>
&mdash; Nej, men ers nåd kan föreställa sig en sådan
insolens! Här komma turkiske människoätare i turbaner
och vidbyxor och öfverlämna åt hennes majestät en
lyckönskan på mesopotamiska från en för detta kammarpiga
vid namn Hagar, som nu lärer vara sultaninna åt
stora Mogul och understår sig att kalla drottningen du.
Hennes majestät skall ha varit så upptänder af vrede,
att hon gaf befallning på ögonblicket låta afhugga turkarnes
hufvuden. Men ärkebiskopen bad om nåd för
<a id="page-175" class="pagenum" title="175"></a>
dem, så att de fingo behålla lifvet, med villkor att strax
blifva kristne.
</p>

<p>
&mdash; Hagar? genmälde frun från Riseberga, som i
detta hofskvaller råkade hänga sig fast vid ett kärt
namn. &mdash; Hvem kan den Hagar vara, som förut varit
kammarpiga?
</p>

<p>
&mdash; Hon skall hafva varit här i Stockholm förut och
heta Rydin eller Rönning, jag minns ej så granneligt.
Hon har varit fröken Kerstins bokstäderska. Och nu
har hon gifvit sig åt turken för att försmäda drottningen
och allt hvad kristeligt är.
</p>

<p>
&mdash; Undskyll, ers nåd ... jag mår icke väl ... jag
måste tala med drottningen! utbrast den olyckliga fromma
frun och uppstod, darrande i alla leder.
</p>

<p>
I detsamma gick förhänget upp öfver Grekelands
sju vise, allas ögon riktades ditåt, ingen vågade röra sig
af fruktan att störa drottningens nöje. Ännu en kvart
timme måste den bästa bland fostermödrar lida alla
ovisshetens kval. O, denna ståt, dessa utstyrda masker,
som kunna så tjusa de glada, de lyckliga, de lättsinniga,
huru kunna de ej martera ett ångestfullt modershjärta;
huru antaga de ej för hennes ögon gestalten af
ett demoniskt hån, som gäckar och söndersliter hennes
innersta!
</p>

<p>
Ändtligen föll åter förhänget. Riksrådinnan Ryning
uppstod och hviskade sin man, riksrådet, något i örat.
Han förde henne till presidenten Kurck, som kände
Hagars öden bättre än han funnit för godt att anförtro
sin nya gemål. Kurck dolde icke den omkastning
i dessa öden, som så nära och så smärtsamt berört
honom själf.
</p>

<p>
&mdash; Ers nåd, sade han, vi hafva funnit ett örnägg
och sett därur framgå en stackars liten kyckling, hvilken
<a id="page-176" class="pagenum" title="176"></a>
vi trodde oss kunna uppfostra till en dufva. Vi sågo
vingarna växa och skarpa ögon skåda ut öfver världen,
men vi trodde oss kunna hålla denna ovanliga fågel i
bur och klippa dess vingar. Vi hafva bedragit oss, ers
nåd. Örnungen i dufvohamn har brutit sig ut genom
gallret och flugit mot solen. Dit når hon ej, arma barn;
förr eller senare skall hon träffas af jägarens pil. Men
sådan var hennes medfödda art; vi kunna ej ändra,
endast beklaga hennes öde. Gifve Gud, att ej detta afspeglar
en annans, som står högre än hon!
</p>

<p>
Åter gick förhänget upp öfver de nio muserna och
de tre gratierna, dragna i en försilfrad vagn, förspänd
med lejon, som kördes af Amor. Ännu en kvart måste
frun från Riseberga stänga inom sig suckar och hjärtesorg.
Därefter frågade hon, om den tatariska beskickningen
ännu var kvar, och fick veta, att vildarne ändtligen
skulle resa i morgon. Rädd att bemärkas, smög
hon sig bort för att tillbringa hela den följande natten
i bön och mot morgonen skrifva ett bref, så uppfylldt
af tårar och kärlek, som endast en ängel kan hviska
till sin fallande skyddsling, eller en moder skrifva till
sitt förlorade barn.
</p>

<p>
Men den triumferande Parnassen fortfor att förherrliga
drottning Kristina under åskådarnes jubel. Världens
fyra hörn öppnade sig, ur fyra hufvuden framsprungo
fyra konungar, som bekrönte Dygden, hvilken,
dagen till ära, hette Kristina.
</p>

<div class="poem-container">
  <div class="poem">
    <div class="stanza">
      <p class="verse">Dygden vörde alle världens änder,</p>
      <p class="verse">kungar, riken, folk och alle ständer.</p>
    </div>
  </div>
</div>

<p class="noindent">
Och så följde »den stora baletten», där de fyra
konungarne och deras högansenliga sällskap dansade
kring den bekrönta Dygden. Men jorden var för trång
<a id="page-177" class="pagenum" title="177"></a>
för denna storståtliga Dygd; där kom till sist »ett herrligt
och sällsynt, därtill enkannerligen uppfunnet konstverk».
Aurora och muserna sågos oförmodadt nedstiga från
himmelen och till sig upptaga Dygden midt ur hopen af
dem som krönt och dyrkat henne. »Därmed hela
Parnassen blef glänsande och upplyst i prakt och herrlighet.»
</p>

<div class="poem-container">
  <div class="poem">
    <div class="stanza">
      <p class="verse">En purpur-liflig, fin Aurora</p>
      <p class="verse">dig stiger upp, o, Svea kär!</p>
      <p class="verse">Lycksalighetens horn hon bär</p>
      <p class="verse">i följe med den blomstrand&rsquo; Flora.</p>
    </div>
  </div>
</div>

<p class="noindent">
Nu skall den första världens gyllene tid återkomma
och allting blomstra genom Kristina, Gustavi arftagarinna.
Hvarje stånd får sitt lystmäte af allt som önskeligt är.
</p>

<div class="poem-container">
  <div class="poem">
    <div class="stanza">
      <p class="verse">Den regn och solsken har i händer</p>
      <p class="verse">och råder öfver Jupiter,</p>
      <p class="verse">den Ph&oelig;bi klarhets mästar&rsquo; är,</p>
      <p class="verse">vår brist i ymnighet han vänder.</p>
    </div>
    <div class="stanza">
      <p class="verse">Den samme Gud, han låte skina</p>
      <p class="verse">sin&rsquo; blida ögons nådesol</p>
      <p class="verse">på Svea drottnings rikes stol</p>
      <p class="verse">och fröjd&rsquo; oss länge med <em>Kristina</em>.</p>
    </div>
  </div>
</div>

<h3 class="chapter" id="chapter-1-15">
<a id="page-178" class="pagenum" title="178"></a>
15. Gunstlingarne.
</h3>

<div class="motto">
<p class="motto">
Hon föraktade sina gunstlingar.
</p>

</div>

<p class="first">
<span class="firstchar">D</span>e funnos verkligen, som trodde, att den gyllene
tiden skulle återvända. Så många segrar, så mycken
ära, så lysande snille, så lärda loftal, så frikostiga löften
till de knotande stånden vid drottningens kröning! Riksdagsbönderne
hemreste till julen 1650, väl med svikna
förhoppningar, men med en fast tillit att drottningen
skulle ställa allt till rätta, blott hon fick makt öfver
herrarnes olåt. Det var desse som anstiftade krig, desse
som förtryckte folket, desse som förslösade rikets tillgångar.
Gud signe fröken Kerstin; har hon ej gifvit
riket fred; har hon ej afskedat sina trumpetare och
pukslagare, sina kammarherrar och hofjunkare? Och
borgaren sade till sina kunder på marknaden, bonden
bad med sina präster i kyrkorna vid den tid, när
räknekammaren tömdes för den triumferande Parnassen:
Gud signe fröken Kerstin och gifve henne ett långt
regemente!
</p>

<p>
Två år därefter, när långväga kunder frågade köpmannen
vid hans borgarelucka: »Hvad höres från Stockholm?»,
fingo de intet svar, eller såg sig borgaren
försiktigt omkring och hviskade: »Det säges, att fröken
<a id="page-179" class="pagenum" title="179"></a>
blifvit förhäxad». &mdash; »Af hvem?» &mdash; »Ja, det vet
ingen, men några gissa på gamla fru Ebba Brahe,
som i sin ungdom förhäxade salig konungen, frökens
fader.»
</p>

<p>
I kyrkorna samlades folket på tre konungars dag,
när texten gaf särskild anledning att bedja för öfverheten,
och sporde prästen efter predikan hvad där hördes
från Stockholm. Käre far skrufvade på kalotten och
var icke bråd till att svara, men när han trugades, lät
han förnimma en suck öfver så många ulfvar, som nu
smugit sig in i fårahuset. »Där är så fullt af utländske
lärde i Stockholm, sade han, att ingen mera törs spotta
på gatan. Alle förneka de Gud Fader och tro på djäfvulen,
som skrifver böcker åt dem. Och för hvar sådan bok,
som de lämna präntad åt fröken Kerstin, få de tusen
daler, om icke mer, och därtill en guldkedja med drakslingor
i knäppet.»
</p>

<p>
Den gamle riddersmannen, som återvändt från
kriget, lastad med byte, och byggt sig ett slott i landsorten,
frågade sin hemkommande son: »Hvad höres från
Stockholm?» &mdash; Sonen, en kavaljer efter nyaste franska
modet, höjde på axlarna och svarade i den obesvärade
ton, som ungdomen numera vant sig att antaga: »Fröken
är galen.» &mdash; »Hvad? Hon, som förökat våra privilegier,
hon, som förlänat åt oss två tredjedelar af rikets jord!»
&mdash; »Ja,» svarade åter den unge ädlingen med en ny
axelryckning, »hvad skall jag kalla den, hvilken nybakar
grefvar, friherrar och adelsmän, alldeles som bagaren
gräddar skorpor, och är så frikostig med förläningar,
att ingen mera vet, om ej en annan före honom fått
samma gods?» &mdash; »Du har rätt, sade fadern. När
intet mera finnes att bortskänka, skall man fråntaga
oss allt.»
</p>

<p>
<a id="page-180" class="pagenum" title="180"></a>
Så gick talet. Men drottning Kristina var icke
galen, icke förhäxad; hon var endast för hög att räkna.
Hon var så drottning i hvarje fingerled, att hon trodde
sig äga allt och därför kunna unna sig nöjet att gifva
allt. Guld, det flöt åter någonstädes in, men en krona
är öppen, hon har hvarken lock eller botten; där kan
ingenting sparas, där måste allt rinna ut, annars är hon
ej krona. Rikets behof? Är ej drottningen riket?
Folkets fattigdom? Talesätt! Hon kände de gamla
klagovisorna. Kunna de ej vara tillfreds med bröd och
sill? Är icke äran rikedom nog, och när har Sveriges
rike varit så mäktigt som nu? Gif mig en dalkullas
fattiga kjortel, en finnes barkbröd, en lapps usla näste,
och jag skall vara drottning ändå &mdash; så länge det behagar
mig att vara en drottning!
</p>

<p>
Detta storartade grunddrag i en gåtfull personlighet,
att vilja vara allt, känna allt, förmå allt, är Kristinas
nyckel. Från 1650 var hon rike och folk; hon skulle
snart blifva mer: hon skulle blifva sin tids och världens
medelpunkt.
</p>

<p>
Själftillräcklig och sluten inom sig själf, hade hon
likväl kunnat tidtals öppna en del af sitt hjärta; hon
hade dock sett vid sin sida <em>en</em> förtrogen vän, åt hvilken
hon kunde meddela ett stycke af sig själf. Nu blef
hennes lott att mista äfven denna enda vän. Midt under
kröningsfesterna yppade Ebba Sparre en kväll, att Jakob
Kasimir De la Gardie, yngre broder till grefve Magnus,
begärt hennes hand och bad om drottningens samtycke.
Kristina log; hon hade själf banat den unge friarens
väg, hon hade den kvinnliga svagheten att gifta bort sina
kusiner och hofjungfrur. Men hon erinrade Ebba, att
där ännu fattades några månader i deras öfverenskommelse
från Maj 1648.
</p>

<p>
<a id="page-181" class="pagenum" title="181"></a>
&mdash; De tre åren skola fyllas, innan jag mister min
drottnings dagliga nåd, som ingen kan ersätta, svarade
Ebba.
</p>

<p>
&mdash; Godt. Mig likar grefve Jakob inte illa. Han
har sämre hufvud, men bättre vett än sin bror. Skada,
att han är tre år yngre än du.
</p>

<p>
&mdash; Jag förblir alltid ung, så länge jag är årsbarn
med en oförmäld drottning.
</p>

<p>
&mdash; Då skall du vara ung med grå hår, Ebba. Min
drake väntar förgäfves de tre årens förlopp. Med någonting
måste man mata ett odjur, om det ock vore med
en kattunge. Får draken ej sluka en prinsessa, skall
han få sluka en krona. Jag hoppas han blifver mätt.
I morgon fira vi din förlofning i slottet.
</p>

<p>
Ett år efter förlofningen firades det unga parets
bröllop med stor ståt i Stockholms slott. Drottningen
gaf bruden en silfverservis om 6,000 riksdalers värde
och uppträdde själf i ett värdskap, där herdar och
herdinnor mottogo besök af gudarne. Förbindelsen,
knuten i lyckans solsken, varade endast fem år och slöts
med Jakob Kasimir De la Gardies tappra krigaredöd på
Köpenhamns vallar 1657.
</p>

<p>
Öfver de lysande, dansande, slösande, knotande åren
1651 och 1652, öfver den första, ihärdigt motsagda och
slutligen återtagna tronafsägelsen, öfver Messeniernes
blodiga schavott, öfver nya grefskaper, friherreskaper,
adelsdiplomer, lärda lofkväden, baletter, värdskaper,
trassliga härfvor af politiska intriger, krigsrustningar och
smygande jesuitfjät i hoftrapporna slingrar sig berättelsens
tråd vidare fram till gunstlingarnes år 1653. Ingen sol
utan planeter. Den bortbytte prinsen föraktade sin kjol,
men kunde ej lösgöra sig från dess broderier och fållar,
en kvinnas tycken.
</p>

<p>
<a id="page-182" class="pagenum" title="182"></a>
Från år 1647 var stark omsättning af lärde vid
drottning Kristinas hof. De kommo, visade sina konststycken,
applåderades, förbrukades, behängdes med guldkedjor,
afskedades i nåd eller onåd, med eller utan
lifstidspension, och försvunno. Berömdare bokvårdare
efterträdde Kristinas Doxa: Vossius, Freinshemius, Salmasius
... Vossius råkade i träta med Salmasius, föll i
onåd, men lyckades bärga sig på en spillra af gunst.
Boeclerus trugades på Upsala, fick stut af studenterne
och förbannade Sverige. Salmasius sände Bourdelot,
Bourdelot lyste sin tid och störtades af Pimentelli.
Magnus De la Gardie hade i åtta år stått i lyckans zenit,
när en ung man uppträdde vid namn Klas Tott ...
Stjärnor af andra och tredje ordningen lyste många.
</p>

<p>
&mdash; Tungel &mdash; sade drottningen till sin smidige hofkansler,
som lyckats så väl sopa spåren bakom sig, att
han nu brukades som springpojke i hemliga ärenden &mdash;
huru mår min doktor i dag?
</p>

<p>
&mdash; Så träffeligt, som hans nit tillåter. Han är
otröstlig att ej ha kunnat på fyra dagar personligen
öfvertyga sig om eders majestäts välbefinnande. I kväll
skall han ha den nåden att uppvakta.
</p>

<p>
&mdash; Har han betalt Tungel för att berätta mig detta,
eller har Tungel betalt honom för att öfverskyla sina
egna snedsprång?
</p>

<p>
&mdash; Bevare oss, hvem har så illa förtalat en trogen
tjenare? Det är icke jag, fattige man, som understått
sig beveka en så lärd herre med presenter, men väl
såg jag i morse två nya silfverkannor i doktor Bourdelots
bostad och en präktigt sadlad ny häst i hans
stall. Sex kareter väntade utanför porten. Skall jag
underdånigst förmäla hvilka höga herrar voro därinne på
uppvaktning?
</p>

<p>
<a id="page-183" class="pagenum" title="183"></a>
&mdash; Tig; jag vill ingenting höra. Så? De traktera
honom med hästar och silfverkannor? Och finge de
visa sitt rätta kynne, skulle de undfägna honom med
stegel och hjul. I afton således? Han skall finna vetenskapen
församlad. Säg till, att jag mottager de lärde
och hofvet.
</p>

<p>
Hofkanslern bugade underdånigst. Han hade på
morgonen insmugit i Bourdelots kök en beundransvärd
elgstek, då ju inga anatomiska studier hade ett mera
lockande behag för den mäktige doktorn, än studiet af
en läcker stek.
</p>

<p>
&mdash; Hvem skall jag först ha den nåden att invitera?
frågade Tungel.
</p>

<p>
&mdash; Grefve Tott.
</p>

<p>
&mdash; Jag skyndar ...
</p>

<p>
&mdash; Bryt ej af edra gamla spindelben i grefvarnes
trappor! Ni kommer tids nog att göra en kullerbytta<a class="fnote" href="#footnote-7" id="fnote-7">[7]</a>.
</p>

<p>
På slaget fyra eftermiddagen infann sig doktor
Bourdelot, en timme före de öfrige inbjudne. Han var en
elegant, liflig, något korpulent herre om fyrtiotre år
och skulle kunnat tagas för en fulländad hofman, om
ej någonting simpelt och påfluget, som Kristina nu började
genomskåda, förrådt parvenyn. Samtalet fördes på
fransyska.
</p>

<p>
&mdash; Ni har varit sjuk, käre doktor. Huru kan en
läkare så misshandla sina patienter, att han blir sin egen
patient?
</p>

<p>
&mdash; Ja, säg det, ers majestät! Det är följden af att
ej själf vara ung, när man har den afundsvärda lyckan
<a id="page-184" class="pagenum" title="184"></a>
att kurera unga älskvärda drottningar. Hur står till?
Ingen matthet? Sömnlöshet? Dåningar? Var så nådig
och räck ut tungan! ... Så där ja. Litet belagd. Kunde
tro, att ers majestät åter spisat skinka. Jag är tvungen
att underkasta köksmästaren pinligt förhör. En gudinna
måste lefva af ambrosia. Ingen åderlåtning, sedan jag
sist hade den äran?
</p>

<p>
&mdash; Blif mig från halsen med edra åderlåtningar,
doktor! Ni är en vampyr. Vill ni göra mig till en
idiot?
</p>

<p>
&mdash; Förlåt min uppriktighet; ers majestät är besvärad
af för mycket snille. Om dagen skrifver ers majestät
lagar för Europa, om natten för vetenskapen. Man kan
icke på samma gång vara Jupiter och Apollo, Minerva
och Diana. Också gudarne måste spara sig för att lefva.
</p>

<p>
&mdash; Skrif åt mig ett recept på Hesperidernas äpplen!
</p>

<p>
&mdash; Jag gör ju mitt bästa. Jag fördristar mig hvar
dag att säga till ers majestät: kasta bort regeringsomsorgerna;
det finns lastdjur nog, som skapats att bära
oket! Låt de lärde utbena Kabbala och prästerne sin
katekes; ers majestät plockar de frukter, som äro angenäma,
och skrattar åt resten. Min Gud, hvarför äro vi
till, om ej för att lefva och njuta lifvet? Och den, som
därtill fått alla nödiga förutsättningar: ungdom, skönhet,
snille, makt, rikedom, världens beundran och egna
dygder, hvilken dårskap att bortkasta allt detta för att
söka de vises sten eller måhända bekymra sig om ett
tillkommande lif! Fabler och prästlist! Slå bort alla
bekymmer, lefva ett angenämt lif, njuta med måtta för
att kunna njuta dess mer, se där, ers majestät, Hesperidernas
äpplen!
</p>

<p>
&mdash; Doktor, ni är värdig att vara en fransman, ni
förstår att tillreda essenser. Ni har utdragit bouqueten
<a id="page-185" class="pagenum" title="185"></a>
af eder store landsmans, Cartesii, läror: tvifla på allt,
utom på sig själf, och därför behandla allt, utom sig
själf, som oberättigadt att finnas till. Vet ni väl, att
jag kunde anse eder för tidehvarfvets störste man, om
jag ej stundom, i en svag stund, vore böjd att ... förakta
er!
</p>

<p>
Doktorn betraktade henne, ett ögonblick förbryllad
och oviss huru han borde uttyda denna första hotande
vink om en möjlig onåd. Men han fann sig och fortfor
i den lediga, vårdslösa ton, som i början anslagit hans
höga patient:
</p>

<p>
&mdash; Jag vill hellre vara ers majestäts trogne bulldogg,
än en markatta, som Vossius, eller en räf, som
... förlåt mig, jag har glömt namnet. Man har sagt
mig, att ers majestät behagar mottaga en aftoncirkel ...
Tillåt mig undersöka pulsen! ... Icke alldeles lugn. Jag
besvär ers majestät, inga lärda, djupsinniga afhandlingar!
Hellre något lätt, något muntert ... Vågar jag
fråga hvilka lärde, som i kväll få den nåden ...
</p>

<p>
&mdash; Vossius, Ravius, Bochart, Naudé, Meibom ...
</p>

<p>
&mdash; Ah, Bochart, som roade ers majestät med sin
skicklighet att blåsa flöjt! Naudé har skrifvit om de
gamle grekernes danskonst, Meibom om deras musik.
Med ers majestäts tillåtelse skola de få visa sin skicklighet.
</p>

<p>
Den trängre hofkretsen, mest ungdom och nykomlingar,
jämte ambassadörer och lärde, var församlad, när
drottningen inträdde klockan en kvart till sex. Ceremonierna
voro bannlysta från dessa förtroliga samkväm.
Vanligen uppläste en af de lärde en afhandling, som
sedan kritiserades af de öfrige och af drottningen själf.
I afton var detta förbjudet af läkaren. Han var medelpunkten,
näst majestätet. Själfve den nyss allrådande
<a id="page-186" class="pagenum" title="186"></a>
grefve Magnus nedlät sig att efterfråga den nye gunstlingens
hälsa och beklaga den opasslighet, som beröfvat
så många hans nyttiga råd. Bourdelot svarade vårdslöst,
att han nu hämtat krafter och trodde sig kunna kurera
alla sjukdomar, utom spelsjuka och högfärd. Vid de sista
orden sände han en sidoblick till den nyaste grefven,
unge Klas Tott, som just nu hade nåden samtala med
drottningen.
</p>

<p>
Den ryktbare herr Åkes ende son Klas var vid
denna tid tjugutre år och hade vid så unga år redan
hunnit blifva grefve, öfverste kammarherre, riksråd och
kapten för lifgardet. Han kunde ej mäta sig med grefve
Magnus i skönhet, smidighet eller fina hofseder, men
han var en högvuxen, blomstrande, kraftfull ung man,
som kände i sina ådror kungligt blod och tycktes i
stånd att utmana hela världen. Utom hans ärfda egenskap
af en slagskämpe, redan ryktbar för många dueller,
visste skvallret förtälja om hans höga spel och obändiga
lefnadssätt, men anade icke förty i honom en stigande
gunstling. Det var en enkel naturlag, att Tott och
Bourdelot ej kunde tåla hvarandra.
</p>

<p>
En nykomling, såsom Tott, men tio år äldre, var
spanske ambassadören Don Antonio Pimentelli, en vacker,
smidig hofman med det svartaste hår och de vältaligaste
moriska ögon man sett i Sverige. Han delade sin uppmärksamhet
mellan drottningen, hos hvilken han tycktes
stå väl anskrifven, och sin beskyddare Bourdelot, som
bevakade hvarje hans steg.
</p>

<p>
Denna kväll, när man ej hade en afhandling, roade
man sig med lärda eller klyftiga gåtor. Hvari bestod
cirkelns kvadratur? I tärningen, som lät guldmynt rulla.
&mdash; Hvem har uppfunnit <em>perpetuum mobile</em>? Forsen och
pratsjukan. &mdash; Hvem har då uppfunnit krutet? Djäfvulens
<a id="page-187" class="pagenum" title="187"></a>
biktfader. &mdash; Har han ej lyckliggjort världen med andra
nyttiga uppfinningar? Jo, med spelkorten. &mdash; Hvad är
de vises sten? En kristalliserad dröm. &mdash; Hvem har
uppfunnit greker och romare? En skolmästare, som fått
en bunt ris till namnsdagsgåfva och befann sig i förlägenhet
hvar han skulle finna passande anledningar.
Och vidare så i samma stil. De bästa svaren belönades
med ringar, örhängen, bröstnålar, böcker och andra presenter
af 100, 200 till 500 dalers värde. Pimentelli,
som uppfunnit den märkvärdige biktfadern, och den nye
friherren, förste stallmästaren Steinberg, som hittat tärningen,
medan drottningens spefulla ögon sökte Tott,
fingo hvardera höga belöningar, den förre gyllene sporrar,
den senare en omgång hästskor af silfver.
</p>

<p>
Doktor Bourdelot önskade höra något om grekernes
dans &mdash; deras »orkestik» &mdash; hvilket professor Naudé
strax var beredvillig att framställa. Denna framställning
borde förtydligas med att uppvisa rörelserna. Hvarför
icke? Doktor Meibom var lika beredvillig att utföra
musiken på cittra, hvarpå följde en så tafatt dans af
Naudé och ett så erbarmligt klinkande af Meibom, att
hofvet nära kiknade af undertryckt skratt bakom näsdukarna.
Olyckligtvis blefvo alla bemödanden att dölja
munterheten slutligen fåfänga. Dans och musik upphörde;
båda de lärde herrarne lämnade förgrymmade
ett hof, som så vågat gyckla med den vördnadsvärda
klassiciteten.
</p>

<p>
Drottningen hade skrattat som alla andra, men fann
nu för godt att visa sig indignerad.
</p>

<p>
&mdash; Bourdelot skall bedja Naudé och Meibom om
förlåtelse, sade hon till Bochart.
</p>

<p>
Bourdelot måste lyda, infann sig andra dagen hos
de förolämpade lärde och tackade dem, med sitt kända
<a id="page-188" class="pagenum" title="188"></a>
grin, för det oförlikneliga nöje de beredt honom och
hofvet. Naudé vände honom ryggen, Meiboms svar blef
en eftertryckelig örfil. När detta inrapporterades, vände
sig drottningens vrede mot Meibom.
</p>

<p>
&mdash; Hvarför kastade ni ej honom ut genom fönstret?
snäste hon Bourdelot.
</p>

<p>
Detta upptåg i hofkretsen ökade, i stället att minska,
gunstlingens makt. Han inbjöds nu att taga sin bostad
i slottet under gemaken på västra sidan. Grefve Magnus
förlorade tålamodet och klagade hos drottningen.
</p>

<p>
&mdash; Hvad? Är min förträfflige grefve svartsjuk?
</p>

<p>
&mdash; Jag har vittnen, att doktorn velat afvända eders
majestäts gunst från mig och andre svenske herrar.
</p>

<p>
Kristina skrattade.
</p>

<p>
&mdash; Det bästa råd jag kan gifva är, att grefven så
snart som möjligt rekvirerar cremor tartari för att försona
sig med en så utmärkt vetenskapsman som doktor
Bourdelot.
</p>

<p>
Grefve Magnus förärade sin medtäflare ett dyrbart
diamantsmycke, med den uppriktiga önskan inom sig, att
ädelstenarna måtte flyga doktorn i halsen och förgöra
honom.
</p>

<p>
Snart fanns icke en så hatad man i Sveriges rike,
som denne franske doktor. Läkarne förklarade honom
för en charlatan. Adeln anklagade honom som vådlig
för statens säkerhet, prästerne angåfvo honom som gudsförnekare,
menige man ansåg honom som giftblandare.
Bourdelot måste omgifva sig med vakt och vågade icke
visa sig ensam på gatan. Men huru litet kände hans
fiender sin enväldiga drottning! Bourdelot var <em>hennes</em>
gäst, <em>hennes</em> läkare; om det ej redan därför varit hennes
pligt att försvara en man, som ansågs ha räddat hennes
lif, måste hon göra det för sin egen värdighet. På henne
<a id="page-189" class="pagenum" title="189"></a>
återföll hvarje klander mot honom. Därför skulle hans
gunst rättfärdigas. Det var Bourdelot, som ensam förstod
att vårda hennes hälsa, han, som var sitt tidehvarfs
störste vetenskapsman, hvilken det var en ära att fästa
vid Sverige.
</p>

<p>
Och likväl föraktade hon denne man. Hur skulle
icke <em>hon</em> förakta och genomskåda något så simpelt,
sniket och ytligt som denne lycksriddare! Historien har
icke nog lagt märke till att Kristina föraktade sina gunstlingar,
Cartesius undantagen och måhända Chanut. Som
barn hade hon aldrig lekt med dockor; nu kände hon
sig ensam, nu behöfde hon dem. Hon, som ingen vän
hade, behöfde skapa sig vänner; men dessa vänner
skulle hafva henne att tacka för allt. Hon ville skapa
omkring sig någonting, som var hennes verk och utan
henne intet. Så länge dockan nöjde sig att vara en
nolla bredvid millionen, smektes och bortklemades hon;
ville hon vara någonting själf, kastades hon bort som
en onyttig leksak. Man kan ju också ledsna vid leksaker.
Ju mera viljelösa de röra armar och ben, desto
förr ledsnar en högboren ande vid slaftjenst. Alla Kristinas
beryktade gunstlingar voro misslyckade försök att
tillskapa vänner, misslyckade därför, att vänskapen, likasom
kärleken, fordrar ömsesidig försakelse. Och Kristina
begärde en försakelse som hon ej ville gifva.
</p>

<p>
Allt bittert hat, alla anklagelser mot Bourdelot voro
vanmäktiga, så länge drottningen ansåg sin värdighet
fordra att taga en gäst och en främling i försvar. Den
förnärmade svenska högadeln tillgrep en sista utväg.
Grefve Magnus uppträdde å egna och ämbetsbröders
vägnar med förklaring, att om ej den förhatlige gunstlingen
afskedades, såge sig de höge riksämbetsmännen
nödsakade att begära sitt afsked.
</p>

<p>
<a id="page-190" class="pagenum" title="190"></a>
Måhända skulle också denna ytterlighet varit fruktlös,
om ej Klas Tott gifvit Bourdelot ett käpprapp. Detta
slog an; det var just hvad Kristina själf hade velat
göra, om hon varit en man. Och detta rapp fällde
gunstlingen.
</p>

<p>
&mdash; Herrarne begära afsked, yttrade drottningen likgiltigt
till Pimentelli.
</p>

<p>
Om Pimentelli svarat: »<em>Vi främlingar</em> hafva intet
annat skydd mot den svenska afunden, än eders majestät»,
hade drottningen genmält: så vill jag ock försvara eder
mot alla. &mdash; Men Pimentelli, som uppstigit på Bourdelots
axlar, fann stegen numera obehöflig och svarade:
</p>

<p>
&mdash; Om eders majestät behagar, skall jag rådgöra
med doktor Bourdelot.
</p>

<p>
Rådplägningen är icke bekant, men desto bättre dess
följder. Lika uppskrämd, som han nyss varit öfvermodig,
beslöt doktorn att vika, men sälja sin ställning
så dyrt som möjligt. Allt hvad räknekammaren lyckades
sammanskrapa var fattiga 10,000 riksdaler, men han
fick förskrifning på 20,000, därtill nödtvungna dyrbara
presenter af hofvets närmaste, och reste från Sverige
»lika tungt lastad med guld som förbannelser». Engång
ur sikte, återtog han i Kristinas senare omdömen sin
rätta gestalt: en skojare, hvars besök hon afvisade och
hvars bref hon bortkastade olästa. Men med Bourdelot
slocknade en långvarigare och mera lysande meteor i
hofvets solglans. Grefve Magnus hade lyckats uttrötta
sin välgörarinna och med sin efterhängsenhet mot Bourdelot
undertecknat sitt eget afsked.
</p>

<hr class="footnote" />

<p class="footnote">
<a class="footnote" href="#fnote-7" id="footnote-7">[7]</a> Ännu åtta år lyckades denne skicklige ränkmakare
innästla sig i Kristinas och Carl Gustafs ynnest, men afsattes
från alla sina ämbeten 1661 och dog lika maktlös som
glömd.
</p>

<h3 class="chapter" id="chapter-1-16">
<a id="page-191" class="pagenum" title="191"></a>
16. Mor och dotter.
</h3>

<div class="motto">
<p class="motto">
Mitt stora, mitt höga, mitt ärorika
barn, hör din moders röst!
</p>

</div>

<p class="first">
<span class="firstchar">I</span> hvarje lif finns något föregående, som ej kan helt
utplånas eller förklaras af ett efterföljande. I hvarje
personlighet återstår någonting af en annan; ett ursprungligt
band, som kan slitas, förnekas, glömmas, men
icke tillintetgöras, emedan det tillhör väsendets rot. En
varelse utgår från en annan, börjar sitt lif i beroende
vanmakt, afsöndrar sig efter hand till en existens för
sig, blir ett själfständigt jag, blir ett äpple, som stundom
faller långt från trädet; men sambandet med dess ursprung
kvarlämnar, som den afklippta nafvelsträngen,
alltid ett ärr. Moder och barn äro icke två ljus, af
hvilka det ena tänds vid det andra, hvarefter båda brinna
sin tid ut, det ena förr, det andra senare. Det finns
alltid något af plantan i fröet och af fröet i plantan.
</p>

<p>
Drottning Kristinas moder, Maria Eleonora af Brandenburg,
står i historien bortskymd först af sin gemål,
sedan af sin dotter. Hon, som endast kvarlämnat minnet
af sin skönhet, sin kärlek, sin svaghet och sitt vankelmod,
står mellan två kolosser på Sveriges tron så hjälplöst
liten, att man endast för hennes plats som drottning
egnat ett flyktigt medlidande åt hennes känslor som
<a id="page-192" class="pagenum" title="192"></a>
kvinna. Och dock har hon icke gått så spårlös förbi,
som mången trott. Hon har kvarlämnat ett historiskt
arf, ty motsägelserna hos hennes dotter äro reflexer af
motsägelserna mellan fader och moder. Fadern kunde
uppoffra allt för en stor idé, modern allt för ett litet
hugskott. Något hänsynslöst fanns hos alla tre, men
hos fadern gentemot sig själf, hos modern gentemot
sin omgifning, hos dottern gentemot allt som icke
var hon.
</p>

<p>
Maria Eleonora var hela sitt lif igenom ett vackert,
lifligt, nyckfullt barn. Född att älska, tjusa och le,
kastades hon vid ett och tjugu år in i en järnhård tids
nordiska allvar, som en blomma i snön. Hon ditfördes
af en hjälte, en afgud, vid hvars sida hon glömde allt,
och när hon ej såg honom en månad eller längre, frös
hon i Sverige. När han slocknade, blef det natt kring
barnet. Hon hade en dotter, <em>hans</em> dotter, som skulle
ersätta honom, men som var för liffull att behandlas
som en relik. Kristina blef <em>själf</em> från den stund hennes
moder behandlade henne som ett opersonligt minne af
fadern. Hon uppreste sig, fick medhåll och togs bort
från sin moder. Klyftan mellan dem båda uppstod
tidigt och vidgades sedan allt mera. Där funnos i båda
samma själfviskhet och samma vankelmod; men den
enas tråd hade spunnits af skört sefirgarn, den andras af
segt silke.
</p>

<p>
År 1640, en sommarnatt, när Mälaren sof vid Gripsholms
stränder, hade Maria Eleonora med ljudlösa årtag
flytt från Sverige och riksförmyndarne för att, först i
Danmark, sedan i Preussen, få gråta ut. När hon ledsnat
vid tårar &mdash; man ledsnar fort vid en ohörd klagan &mdash; återvände
hon till Stockholm 1647 och mottogs vid
Dalarön af Kristina samt utanför staden af rådet med
<a id="page-193" class="pagenum" title="193"></a>
kungliga ärebetygelser. Hon inflyttade i slottet och bebodde
med sin uppvaktning en del af västra flygeln,
men fortfor att lefva instängd med sina minnen. I
början sökte man förmå henne att visa sig vid högtidliga
tillfällen: hon var drottningens moder och en
stor konungs änka. Hon vägrade, och man upprepade
icke dessa försök. Man skulle ha glömt att hon fanns,
om man ej stundom sett en flik af hennes svarta änkeslöja
bakom gardinen af den kungliga logen i Stockholms
Storkyrka, där man numera så sällan såg hennes dotter,
drottning Kristina.
</p>

<p>
Det var vid höjdpunkten af Kristinas triumfer och
början af hennes fall. Dotterns dagar ilade bort med
fjärilflykt, moderns med snäckans långsamma enahanda.
Maria Eleonora afskydde dessa lustbarheter, som hånade
hennes tårar och af hvilka hon ej kunde undgå att höra
ett återljud i sin afstängda cell. Men man kan icke
alltid gråta, man måste, för att hvila de stackars ögonen,
stundom tänka på något annat. Och Maria Eleonora
hade, som dottern, en böjelse att förströ sig med pigskvaller.
Hon var i all sin enslighet invigd i dagens
hofkrönika, dess skandaler nådde, förstorade och färglagda,
ända till henne. Hon kände gunstlingarne och
hatade dem, kanske mer af moderlig svartsjuka, än af
ömhet för rikets välfärd.
</p>

<p>
Vid denna tid hade hon i Storkyrkan hört Emporagrius
slunga sina bannstrålar mot hofvets flärd, och
detta anslog henne. Hon kallade till sig den stränge
botpredikanten och anförtrodde honom sina moderliga
bekymmer.
</p>

<p>
&mdash; Nåväl, ers majestät, sade han; hvem är närmare
än en moder att varna ett vilsefördt barn?
</p>

<p>
<a id="page-194" class="pagenum" title="194"></a>
Maria Eleonora beslöt, ej utan bäfvan, att uppfylla
denna svåra pligt. Hennes känslor för dottern voro
delade mellan fruktan, sorg, harm och en kvarlefva af
den forna afgudiska kärleken för <em>hans</em> barn, reliken.
Kristina hade hvarje dag låtit genom en kammarfru
efterfråga hennes majestäts hälsa, men icke besökt
henne sedan mer än en månad. Nu lät änkedrottningen,
ceremoniöst som alltid anmäla sitt besök hos regerande
drottningen.
</p>

<p>
Hon klädde sig omsorgsfullt och, som alltid numera,
svart. Hon bar icke mer det i en halfcirkel från pannan
uppstrukna håret med de åtta stora diamantnålarna, diademet
och den yfvigt ringlade hvita plymen däröfver;
icke den vida, höga, i nacken uppstående spetskragen;
icke halsbandet af äkta pärlor eller det stora, stjärnformiga
bröstsmycket af juveler, såsom man ser henne
afbildad i yngre år. Nu nedföll öfver nacken och ryggen
den svarta änkeslöjan, uppfäst vid pannan, medan hennes
grånande bruna lockar kantade som en välvårdad ram
de magra, gulbleka kinderna, tårarnas spårväg. Spetskragen
var utbytt emot en liten och ytterst enkel lärftslinning,
nedviken öfver den svarta klädningens axelfållar.
Men sorgen hade icke förmått alldeles utplåna de unga
årens kända kärlek för sköna smycken. Hon bar ännu
diamantörhängen, en glänsande hårnål, en dyrbar agraff
af smaragder på bröstet och under denna en ordenskedja
af guld och silfver. I dessa vackra och fint
bildade drag hade alltid funnits en disproportion mellan
en skarpt markerad romersk näsa och en svagt utbildad
haka, nästan ett barns. Men åren och sorgen hade
mycket förädlat nyckernas forna glada drottning. Allt
det ojämna, trotsiga, regellösa i hennes person hade nu
fått lugn och värdighet. De varma blå ögonen strålade
<a id="page-195" class="pagenum" title="195"></a>
nu af en fuktig glans, som där icke sågs förr under
de fint penslade ögonbrynen och som tycktes bedja om
tillgift för den hyllning de fordom utkräft som en skyldig
tribut.
</p>

<p>
En eftermiddag i Mars 1653 infördes änkedrottningen
af två kammarfruar i drottningens mottagningsrum och
lämnades allena med Kristina, som uppstod vid hennes
inträde. Mötet var vördnadsfullt, men nog afmätt för
att vara ett möte mellan mor och dotter. De togo plats
i fåtöljerna. Man kunde nu upptäcka mellan båda en
likhet, som sällan framträdde, emedan alla dotterns bestämdare
drag liknade faderns. Arfvet af modern låg i
de drag, som antydde rörlighet och ostadighet, i ögonvinklarna,
i mungiporna, kanske något i ansiktets hela
oval, men mer i en fågellik, om otålighet vittnande
kastning af nacken.
</p>

<p>
Ett litet fint ciseleradt bord stod mellan dem; det
var nog att skilja dem åt. Kristina yttrade sin fägnad
öfver besöket och hoppades, att hennes majestäts hälsa
nu skulle förunna dottern den glädjen att oftare se sin
höga moder. Båda tilltalade hvarandra med majestätstiteln;
det var endast modern som vid utbrotten af sina
känslor kunde förgäta detta styfva tilltalsord. Samtalet
fördes på tyska.
</p>

<p>
&mdash; Jag har kommit för att fråga huru eders majestäts
dyrbara hälsa uthärdar hofvets lustbarheter, började änkedrottningen,
rädd att ej få sitt ärende framfördt, om hon
ej genast gick rakt på sak.
</p>

<p>
&mdash; Med mig är det ingen fara, svarade Kristina
muntert. Jag mår aldrig så väl, som när jag dansat en
natt. Men kanhända störes ers majestät af musiken?
Jag skall låta tillmura de fönster i balettsalen, som vetta
mot eders majestäts våning.
</p>

<p>
<a id="page-196" class="pagenum" title="196"></a>
&mdash; Eders majestät skulle hellre tillmura sina öron
för smickrare och sin dörr för lycksökare, inföll Maria
Eleonora, ögonblickligen glömmande all försiktighet. Hon
var allt annat än diplomat, hon kunde aldrig lägga band
på en känsla.
</p>

<p>
Kristina rodnade starkt. Snabb vrede var ett fädernearf,
otyglad häftighet möderne.
</p>

<p>
&mdash; Behagar ers majestät förklara sig tydligare?
Jag förstår ej Salomos ordspråk utan uttolkningar.
</p>

<p>
&mdash; Ers majestät ... Kristine ... jag är din mor, jag
nödgas med bedröfvelse säga dig den sanning, som
ingen annan vågar frambära till en mäktig drottning.
Hela riket är upprördt öfver ditt nuvarande lefnadssätt
... öfver ovärdiga gunstlingar, som trängt sig fram till
din ynnest, medan du stänger ditt öra för dina trognaste
rådgifvare. Några steg från mig, i din egen borg,
har du inhyst usle uppkomlingar, ränksmidare, gudsförnekare,
som hvar dag intala dig sina djäflaläror.
Din fader har offrat lif och blod för den rena evangeliska
läran, och hans dotter blygs icke att slösa sin
gunst på hans tros dödsfiender. Kristine, min sistfödda,
min enda återstående pant af hans kärlek, om
du upphört att vara min dotter, så har du dock aldrig
upphört att vara hans. Du kan icke, du vill icke förneka
hans ädla föredöme, du vill icke befläcka hans
stora minne, du kan icke gifva ditt konungsliga namn,
dina ärfda dygder och din trons ära till spillo för samtid
och eftervärld. Du är för högboren för att sänka dig
så lågt, du är för stor för att blifva lycksökares lekboll,
du är för skarpsynt för att icke själf uppfatta det ovärdiga
i ditt handlingssätt. Mitt barn, som varit allt för
mig och nu är allt för ditt rike, mitt stora, mitt höga,
mitt ärorika barn, hör din moders röst! Jag besvär dig
<a id="page-197" class="pagenum" title="197"></a>
att börja ett nytt lif för din Gud, ett lif för ditt rike,
ett lif för din sanna ära ... jag vågar ej säga ett lif för
din moder! ...
</p>

<p>
Hon måste afbryta; tårarna kväfde hennes röst.
Hon var vacker i detta ögonblick, vackrare än i sin
ungdoms fägring. Det stora minnet af en hädangången
hade lyft henne, den svaga, nästan till höjden af hans
storhet, bevingat hennes ord och ställt henne öfver
den kraftfulla dottern, som i allt var så mycket större
än hon. Kristina kände förvåningen kämpa med den
uppstigande vreden. Hon igenkände för första gången
sig själf i modern, beherskade sig och svarade med
oväntadt lugn:
</p>

<p>
&mdash; Jag tackar ers majestät för ett välment råd och
skall betänka hvad däri eftertänkeligt vara kan. Men
om trosfrågorna lärer intet vara rådeligt att nu disputera.
Det är prästernes sak.
</p>

<p>
Om Maria Eleonora låtit sig nöja med denna halfva
seger, hade hennes ord kanske efterlämnat ett spår, och
hon hade vunnit mer än hon kunnat vänta. Men olyckligtvis
var hon ej klarsynt nog att veta sin tid och hänfördes
af sitt brinnande nit för den evangeliska läran
till ett nytt utbrott, som blef ödedigert.
</p>

<p>
Hon uppstod, fattade drottningens hand och sade:
</p>

<p>
&mdash; Hvarför ej tala om tron? Är icke själarnas
välfärd det enda nödvändiga? Ers majestät, min dotter,
det är ju därför jag kommit till dig, det är bekymret
för din själ, som icke lämnar mig ro hvarken natt
eller dag. Det sägs, att du mottager hemliga anhängare
af den påfviska läran. Å, denne doktor Bourdelot,
som förnekar Gud, hvad är han emot påfven! Vet
du icke, att påfven är Antikrist, att det är han som
dödat din fader och nu traktar efter att dräpa din
<a id="page-198" class="pagenum" title="198"></a>
själ? Du, du, du kan emottaga hans utskickade, och
jorden öppnar sig icke under din fot, och din faders
dotter förgås ej af blygsel, när hon småler emot hans
mördare!
</p>

<p>
Detta var för mycket. Kristina drog häftigt sin
hand tillbaka.
</p>

<p>
&mdash; Det är nog! utropade hon. Ers majestät kan
säga mycket, som jag af skyldig vördnad kan åhöra af
en moder; men ers majestät kan ej gå andras ärenden
och begära för dem samma undseende. Jag vet ganska
väl hvilka de äro, som tubbat ers majestät till detta
besöket; men jag skall lära dem att också veta hvem
jag är. Säg dem, att öfver mig skola inga präster råda
eller mig förevita hvem jag bevärdigar framför dem med
en kunglig ynnest. Jag tänker, att eders majestät nu
har uträttat deras ärende och har intet vidare att där
lägga till, än att jag önskar eders majestät all högönskelig
välmåga och säger härmed <em>valet</em>.
</p>

<p>
Vid dessa ord lämnade Kristina med en kall
bugning sin moder allena. Maria Eleonora återfanns
af kammarfruarna badande i tårar under konvulsiviska
snyftningar, som liknade en hysterisk kramp. Hon
kunde ej ens, förrän senare på kvällen, återföras till
sina rum. När detta berättades för Kristina, blef
hennes svar:
</p>

<p>
&mdash; Hon har sig själf att tacka för allt!
</p>

<p>
Senare på natten, när änkedrottningen ännu var ett
rof för samma förtviflan, besökte Kristina henne och
sökte lugna henne med tröstande ord. Det lyckades
henne för ögonblicket; Maria Eleonora var alltid ett
barn af stundens intryck. Men från denna dag var
klyftan mellan mor och dotter oöfverstiglig.
</p>

<p>
<a id="page-199" class="pagenum" title="199"></a>
Änkedrottningen hade fått nog af hofvet i Stockholm
och flyttade snart med sin lilla hofstat till Nyköping.
Där besöktes hon två gånger af sin dotter,
sista gången till afsked vid bortresan från Sverige.
Dotterns tronafsägelse, bortresa och öfvergång till katolska
läran kommo ett svagt, men älskande modershjärta
att brista för alltid.
</p>

<h3 class="chapter" id="chapter-1-17">
<a id="page-200" class="pagenum" title="200"></a>
17. Hotande förebud.
</h3>

<div class="motto">
<p class="motto">
Jag säger dig, drottning Jesabel, att om
du icke skiljer Baals präster ifrån
dig ...
</p>

</div>

<p class="first">
<span class="firstchar">U</span>nderliga motsatser rörde sig i Sveriges rike och
hufvudstad denna vår 1653. Nattliga lysande lustbarheter
i slottet alltfrån den 10 Januari, Ebba Sparres
bröllopsdag; dagliga oordningar, upplopp, slagsmål och
blodviten på Stockholms gator; uppror i Nerike, vapenslammer
och afrättningar; öfverflöd och silke, pärlor,
ädelstenar, nya moder och nya komedier; ebb i räknekammaren,
missväxt, nöd och betryck i landsorterna.
Efter hvarje fest vid hofvet en ljungande predikan mot
tidens flärd af hofpredikanten Emporagrius. Liknande,
aldrig yppade, men lätt skönjbara motsägelser röjdes i
drottningens lynne och lefnadsvanor. Än uppsluppet
glad, än sorgsen ända till svårmod, än själfsvåldigt fri i
tal, dräkt och seder ända till gränsen af hvad hennes
tid ansåg för höfviskt skick, än åter fin och snillrik med
en konungslig värdighet, som ingen ostraffad vågade
träda för nära, tycktes hon, oense med sig själf, beständigt
undfly någonting inom sig, beständigt söka,
och söka förgäfves, något utom sig, som skulle uppfylla,
ändra, åter förlyckliga allt. En enda gång, vid
<a id="page-201" class="pagenum" title="201"></a>
afskedet sent på morgonen efter en lustbarhet, undföll
henne till den numera bortflyttade ungdomsvännen Ebba
Sparre ett af dessa halfva, gåtlika förtroenden, hvilka
någon gång, nästan ofrivilligt, banade sig en väg till de
slutna läpparna: <em>jag måste ju lefva!</em> ... Hon <em>måste</em> lefva,
hon, som lyckan bland alla dödliga rikast begåfvat, hon,
för hvilken det mest storartade verksamhetsfält öppnade
sig att uppfylla lifvet!
</p>

<p>
Tomheten, oron i detta lefnadssätt undföll icke de
skarpsynte, men förklarades olika. En morgon hade
rikskanslern till sig inbjudit grefve Magnus De la Gardie
för att med honom, riksskattmästaren, öfverlägga om
den stat för rikets inkomster och utgifter, hvilken han
nu för andra gången utarbetat och ville framlägga för
drottningen. Det hade varit ett tungt och tacklöst arbete;
Danaidernas såll kunde icke läka mera ohjälpligt än
Kristinas hushållning. Och dock måste däri bringas
någon reda och någon öfversikt, ty utan en sådan gick
allt öfver ända.
</p>

<p>
&mdash; Här ser grefven, sade Oxenstjerna, pekande på
sin slutsumma. &mdash; Den 1 Januari 1645 uppgick statsbristen
till 980,000 daler; nu uppgår den till tre millioner;
om ett år skola vi hafva fyra millioner. Hvad är grefvens
mening om detta?
</p>

<p>
&mdash; Hennes majestät måste med all skyldig hörsamhet
göras underkunnig därom, att tillgångarna ej äro
outtömliga, genmälde grefve Magnus, synbart generad.
Han hade själf fått en lejonpart af bytet och var ganska
naturligt föga road af närgångna slutsummor.
</p>

<p>
&mdash; Jag har försökt ställa mitt tal i siffror; med hvad
lycka är nogsamt bekant. Intet törs jag falla hennes
majestät besvärlig, och skickar jag mina söner, blifva
de tillbörligen afsnäste. Kanske grefven vill åtaga sig
<a id="page-202" class="pagenum" title="202"></a>
ett ord uti detta ärendet? Jag skall assistera med räknekammarens
bokföring. Gods och räntor bortskänkta till
ett värde af två millioner ...
</p>

<p>
Grefve Magnus rodnade.
</p>

<p>
&mdash; Det torde ej tillkomma <em>oss</em> att nagelfara med
hennes majestäts belöningar för tjenster åt riket.
</p>

<p>
&mdash; Ja visst, det faller sig något olägligt för <em>oss</em>,
som blifvit belönade. Men är det bättre att låta de
ofrälse stånden revidera räkenskaperna? Jag skall säga
grefven en sak i örat: om icke vi nu hålla emot, om
icke vi nu äro mätte, kommer den dag, när man tager
ifrån oss <em>allt</em>.
</p>

<p>
&mdash; De skulle försöka! Här statueras just nu en
varnagel på Norrmalm.
</p>

<p>
&mdash; I dag törhända. Men hvem borgar för kommande
tider, när här sitter en man på Vasarnes tron? Min
vilja var det intet att sätta hans furstliga nåde där vi
mera gagn haft att först uppställa <em>conditiones</em>. Som det
nu är, få vi draga in tyglarna. Hvad är det jag förnimmer
om den nya hofhållningen? För två år sedan
drogo där några snyltande latmaskar bort, och nu komma
där hela flockar af nya. En rikskammarherre, en vice
riksmarskalk, hvad vill det säga?
</p>

<p>
&mdash; Det är hennes majestäts <em>bon plaisir</em>, det rör
intet mig, genmälde grefve Magnus.
</p>

<p>
&mdash; Nej, hvad skulle det röra riksskattmästaren, om
hofvet kostar lika mycket som krigshären i fredstid?
Men jag har hört sägas, att drängar och pigor intet fått
ut sin lön på ett helt år, att där lånas vid hofvet hvar
man kommer åt, men efter det intet mera är bruk att
betala skulder, är krediten därefter, så att hennes majestät
pantsätter Stockholms tullar för att kunna betala
franska skräddare. Är det sant, att köksmästaren nyligen
<a id="page-203" class="pagenum" title="203"></a>
måste låna sex daler af vedhuggaren för att köpa ärter
och fläsk på torget dagen efter en balett, som kostat
20,000 daler?
</p>

<p>
Den i nådens solsken fördunklade gunstlingen höjde
föraktligt på axlarna.
</p>

<p>
&mdash; Jag har ingen orsak att försvara det nu rådande
regementet. Hennes majestät är ung, hon behöfver förlustelse
och saknar ej dem, som hvar dag påfinna något
nytt. Spaniorer, polackar, danskar, tyskar ...
</p>

<p>
Rikskanslerns blick mörknade.
</p>

<p>
&mdash; Grefven glömmer att tillägga svenskar. Det är
de som gjort början. Tag intet illa upp ett uppriktigt
ord, om det ock gäller en hög frände. Den store kung
Gustafs stora dotter har förlorat jämvikten därför, att
<em>hon fruktar sin efterträdare</em>.
</p>

<p>
&mdash; Men, ers nåd ... Honom, som hon själf har upphöjt
mot rådets vilja!
</p>

<p>
&mdash; Hon har upphöjt hans furstliga nåde, emedan
hon var skyldig honom ett skadestånd för svikna löften.
Nu fruktar hon honom, därför att han skall blifva hvad
hon icke kan vara, en man på tronen. En man, som
fruktar, är dyster och skuggrädd. En kvinna döljer sin
fruktan under masken af fester och lustbarheter. Hans
furstliga nåde gör väl i att hafva dragit sig undan till
Öland ... Men hvad är å färde på gatan? Stygger
skäller ... Så mycket folk!
</p>

<p>
De höge riksämbetsmännens förtroliga samtal afbröts
af ett döfvande larm. Hela gatan var uppfylld af två
hvarandra mötande, stojande folkmassor, den ena kommande
från Norrmalm, den andra från Södermalm.
På båda malmarnas afrättsplatser hade anförarne för
bondeupproret i Nerike nyss blifvit rådbråkade och
deras hufvudmans spira släpad i smutsen. Stockholms
<a id="page-204" class="pagenum" title="204"></a>
skriande pöbel och gatpojkar, som fått sitt lystmäte af
blod, hade dragit med sig skaror af nyfikne från alla
samhällsklasser och sökte nu något föremål att skymfa
och nedgöra, lika godt hvem, endast han kunde få
namn af folkfiende. De hade skrikit sitt bifall i kapp
med knektar och adelstjenare vid Nerike-böndernes blodiga
stegel; nu vände sig deras vrede, med massornas
vanliga logik, mot samma adel, som bönderne velat
ihjälslå. Sedan 1650 var intet så populärt bland de
lägre folkklasserna som detta ord: slå ihjäl adeln! &mdash;
adeln, som ägde allt, styrde allt och, i mångas tanke,
förtryckte allt.
</p>

<p>
Här var intet öfverlagdt uppror, ingen plan, ingen
anförare. Folkmassorna visste icke hvad de ville, men
skrika ville de. De hade mötts vid Norrbro, rikskanslerns
hus låg närmast, men det var icke heller långt till De
la Gardies palats på Riddarholmen. Om det fanns någon
afundad, någon hatad man i Sverige vid denna tid, så
var det grefve Magnus De la Gardie. Några ville låta
honom umgälla åtta års öfvermod; andra förmenade, att
den gamle riksräfven, kanslern, stod i spetsen för adelsligan;
åter andra ville jaga bort spanioren, som nu
innästlat sig i drottningens gunst. Alla skreko om hvarandra
och kunde ej komma till något beslut, då en
tillfällighet erbjöd skrikarne ett föremål, på hvilket de
fingo låta sin vrede utbryta.
</p>

<p>
Rikskanslern hade en stor, lurfvig, svart gårdshund,
Stygger benämnd, som i sin hundkoja utanför den stängda,
vapenprydda, massiva ekporten vanligen var sin herres
enda nattvakt. Stygger var på sin tid lika allmänt känd,
som i en nyare tid Bismarcks rikshund, och skötte sin
vakttjenst till mera nytta för husbonden än just till nöje
för de förbigående. Nu kände sig denne trogne väktare
<a id="page-205" class="pagenum" title="205"></a>
förolämpad af skriket på gatan och gaf sin onåd tillkänna
med ett ljudeligt skall. Mera behöfdes icke. Stygger var
adeln, som skällde på folket; Stygger skulle plikta för
herrarnes öfvermod. Ett hagel af stenar, käppar, isbitar
och hvad man i hast fick fatt i slog ned öfver den
olycklige trotjenaren, som fann reträtten i porten stängd
och ej hade annan utväg, än att tjutande och visande
tänderna söka sin räddning i flykten. En del gatpojkar
förföljde honom med höga rop, andra begynte måtta sina
stenar mot husets fönster; men så inrotad var respekten
för »konungen utan namnet», att ännu ingen ruta klingat,
innan ett nytt uppträde tilldrog sig hopens uppmärksamhet.
</p>

<p>
Kristinas tidehvarf var Oliver Cromwells. Predikandet
hade med trosnitet, trosträtorna utbredt sig från de
brittiska öarna öfver alla protestantiska länder. Det var
underligt upprörda tidsvågor; många hädare, många botpredikanter.
Allt tog parti: för eller emot. I Sverige
och Finland var icke ovanligt att se en soldat framträda
ur ledet, en kvinna ur folkhopen, ett barn från
skolbänken för att predika. Så skedde äfven nu midtunder
gatans stoj. En yngre kvinna uppträdde, trasig,
förvildad, med ovårdadt långt, mörkt hår, men ännu
rörande ädla drag, spår af ett mera förfinadt umgänge
och af förgången skönhet. Måhända hade hon varit
kammarpiga vid hofvet, ingen kände henne; hon var en
af de olyckliga, som, ännu lefvande, försvunnit ur världens
åsyn och ett ögonblick åter visade sig för att ånyo försvinna
i det hopplösa fängelse, hvilket då kallades
Danviks dårhus. Hon klef upp på en afvisare vid rikskanslerns
port och gaf tecken att hon ville tala. Sorlet
tystnade, några betraktade med undran, några med häpnad
denna profetissa, uppstånden ur de lefvandes graf. Anden
<a id="page-206" class="pagenum" title="206"></a>
kom öfver henne; hennes insjunkna ögon fingo en sällsam
glans, hennes magra händer grepo i luften, såsom ville
de afvärja eller fånga något osynligt ondt. Hon började
tala, i början långsamt och lågmäldt, snart högre, kraftigare,
slutligen med en hänförelse, som ryckte massorna
med sig.
</p>

<p>
&mdash; Gån bort! sade hon. Gån bort! Det är icke här
som förbannelsen bor. Det är icke här som Guds vrede
hemsöker Sveriges rike. Gån bort ... ett litet stycke väg
... ditåt, ditåt! Till slottet!
</p>

<p>
Och hon pekade med handen mot konungaborgen,
otålig att icke genast förstås. Ingen rörde sig. Många
hade knotat öfver drottningens styrelse, klandret var
allmänt, men ännu låg öfver Kristinas nyss så högt
uppburna person en kvarlefva af beundran, en aftonglans
af det tjusande skimmer, som ungdomens fägring, snillets
trollkraft och segrarnas återsken hade utbredt öfver
denna lysande uppenbarelse på den svenska tronen.
Ännu var man böjd att skylla allt på herrarne, på de
utländske lycksökarne. Det pekande fingret väckte endast
förvåning.
</p>

<p>
&mdash; Där är det! fortfor kvinnan med sin utsträckta
hand. &mdash; Där är fördärfvet! Icke i guldet, icke i pärlorna,
icke i lismarne, icke i lycksökarne, icke i komedianterne,
icke i de fattiges hunger och de rikes öfverdåd,
ingenstädes därute i synliga och jordiska ting &mdash; innanför
är det, djupt, djupt i bottnen af en människosjäl, som
ingen ser, men som utflödar till allt. Där är det, där,
i ormens gift, i högmodet, i lustan, i det själfkära, egenvilliga,
från Gud bortvända hjärtat. Gån dit! Gån dit!
Frågen henne hvem som där smyger i nattens mörker,
hvem som natt och dag hviskar i hennes öra: det finns
ingen Gud, det finns ingen frälsare, det finns endast
<a id="page-207" class="pagenum" title="207"></a>
människor, som föddes i går och dö i morgon! Han
ljuger, hon lyssnar; han bedrager, hon tror. Nästa gång
säger han till henne: nej, det finns här i Sveriges rike
endast en människa som har rätt att lefva, och det är
du. Tänk icke på alla de andra, de äro födda för din
skull, hvarför skulle du icke utsuga dem? De äro din
fotapall, hvarför skulle du icke trampa på dem? Ja, så
säger han. Veten I hvem han är? Det var han, som
talade i lustgården till de första människorna och sade
till dem: här är kunskapens träd; I skolen vara som
Gud! Men han har en klufven tunga, han säger icke
nu, som han engång sade på berget: fall ned och tillbed
mig, så skall jag gifva dig hela världen! Si, nu säger
han: om du tjenar mitt rike, skall <em>jag</em> tillbedja <em>dig</em>!
Hvad vill du att jag skall gifva dig? Här äro lustarna:
välj! Här är världens tillbedjan: lyss! Vill du något
mer? Vill du hafva äran? Tag henne! Makten? Är
du ej enväldig? Friheten? Äro ej alla ofria, utom du?
Guld? Ös ut, ös ut, hvarför spara? Är det något mer?
Begär du hämnd på dem som klandra och oroa dig?
Befall öfver pinbänk, stegel och hjul! Är det mer?
Vill du vara en man? Jag kan ej omgöra skapelsen,
men jag kan fördärfva henne. Afsäg dig kärleken, låt
hatet dia en jungfrus spenar! Prisa enviget, göd förtrycket;
jag skall förvandla ditt kvinnohjärta. Begär
du ännu något? Vill du förakta ditt land? Gör det,
vänd ryggen åt alla dina pligter! Dåraktiga, du bevarar
ännu ett arf af din fader, min fiende. Kasta
det från dig, förneka honom, förneka allt som hittills
varit en kvinnas prydnad, en dotters hörsamhet, en
drottnings ära, och jag skall förkläda dig till dygdens
gudinna; ingen, icke ens du själf, skall mera igenkänna
dig ...
</p>

<p>
<a id="page-208" class="pagenum" title="208"></a>
Hon tystnade, stödde sig mot muren och inandades
i djupa andedrag den vederkvickande vårluften. Hennes
ord begynte finna ett gensvar. Många stodo viljelösa,
förlamade af skräck. Andra röster blefvo allt högljuddare:
till slottet, till slottet! De afbrötos af nya
utrop, än mera hotande, än mera våldsamma från den
vansinnigas läppar.
</p>

<p>
&mdash; Drottning Jesabel, drottning Jesabel, hvar fördöljer
du dig? Göm dig bakom dina murar; jag ser
genom murarna! Täpp dina öron; du undgår mig icke,
du måste höra mig! Jag är rösten ur det fördolda,
jag är ditt samvete; mig kan du icke undkomma. Och
jag säger dig, drottning Jesabel: om du icke förjagar
frestaren, om du icke skiljer Baals präster ifrån dig och
vänder dig till Herren din Gud, som du förnekar och
öfvergifver, skall domen gå öfver ditt hufvud, innan
femton månader äro till ända. Herren skall förjaga dig
från ditt land, och du skall ingenstädes i himmelen eller
på jorden finna ett fäste. Du är den stjärnan, som
uppgick i tidernas afton och lyste halfva natten igenom,
men slocknade bort i svarta mörkret, förrän morgonen
kom. Du är det gyllene löfvet på bergets högsta björk,
och himmelens fåglar sjunga för dig; men hvar är du,
löf, nästa höst, när stormen sopar dig bort i frysande
snö? Si, han kommer, han kommer, den dag, när allt
tomt sken förgås och alla lofkväden äro falnande aska.
Då kommer rösten till dig och säger: hvar är din första
kärlek? Drottning af Laodicea, märk, att jag förkunnar
dig detta förut, på det du må tro, när det skedt är.
Emedan du säger: jag är rik och hafver nog och behöfver
intet, och vet icke, att du är eländig och jämmerlig,
fattig, naken och blind, så råder jag dig att köpa guld,
<a id="page-209" class="pagenum" title="209"></a>
luttradt i eld, på det att du må blifva rik, och hvita
kläder ...
</p>

<p>
Hon afbröts i halfva meningen. Rikskanslerns hus
var omtänksamt försedt med en bakport åt den på andra
sidan löpande gatan, och på denna väg hade ett ilbud
afsändts till högvakten. En stark afdelning af lifgardet
till häst under Totts befäl ryckte fram, skingrade, utan
annat motstånd än skällsord, den stojande folkmassan,
bemäktigade sig talarinnan och återförde henne till
Danviken. Uppskakade, droppade skarorna bort på angränsande
gator. Ännu länge genljödo i mångas öron
de skräckfullt hotande orden: drottning Jesabel, drottning
Jesabel! Kvinnans namn har ej blifvit kändt, hennes
ord äro icke antecknade, men i tidens krönika omtalas
hon som en Sibylla, hvilken för drottning Kristina förkunnade
Ragnarök.
</p>

<p>
Samma kväll blefvo Pimentellis fönster inslagna.
Ingen af de hatade utlänningarne vågade visa sig utan
eskort på Stockholms gator.
</p>

<h3 class="chapter" id="chapter-1-18">
<a id="page-210" class="pagenum" title="210"></a>
18. Carl Gustaf på Öland.
</h3>

<div class="motto">
<p class="motto">
Fångne titan, fastnaglad vid klippan, när
skall du bryta din fjätter?
</p>

</div>

<p class="first">
<span class="firstchar">U</span>ngefär på midten af den långa, smala kalkklippa,
som kallas Öland, reste sig på drottning Kristinas
tid en gammal borg, som blifvit ombyggd af Johan III
och kallades Borgholm. Den som i våra dagar gör sig
mödan att uppklättra öfver en i berget banad stig till
de ännu storartade, fastän vanvårdade slottsruinerna,
öfverraskas af det betydande utrymme, som gruset af en
förgången herrlighet upptager. Borgen var på sin tid
väl befäst, hade två stora och två mindre torn samt
egnade sig med sitt ensliga läge vid stranden af Kalmar
sund förträffligt till bostad åt en furste, som valt denna
fristad långt från hufvudstadens faror för att i ostörd
ro kunna uppgöra framtidsplaner, minnas, hoppas och
&mdash; vänta.
</p>

<p>
Sveriges tronföljare, pfalzgrefven Carl Gustaf, som
icke fått drottningen, men förlofvats med kronan och
därutöfver fått Öland till sårabot, hitflyttade vid skördetiden
1651 och regerade här ett litet fylkesrike, utan
krigshärar och flottor, utan hof och komedier, men med
goda jagtmarker, gamla krigskamrater, frihet att plantera
och bygga, Sverige framför sig på andra sidan om sundet
<a id="page-211" class="pagenum" title="211"></a>
och kring sig ett folk, som älskade honom. Landtligare
och mera idylliskt kunde ej en fältherre hvila ut efter
trettioåra krigets mödor. Att plöja och så i den förvittrade
kalkgrunden, att tåligt invänta skördens mognad
och, som andre landtjunkare, fördrifva den ensliga
vintern med jagthistorier, gästabud, tärning och schackspel,
därtill var denna örn i sitt klippnäste icke skapad.
Får man tro folksägnen, har han icke nekat sig försmådde
friares ersättning för den kärlek, som han så
länge förgäfves eftertraktat; i hans ungdoms historia
finnas flera hårlockar än Hagar Rynings. A. A. Afzelius
har upptecknat Ölandsvisan om Svanen och Svana-lilla:
</p>

<div class="poem-container">
  <div class="poem">
    <div class="stanza">
      <p class="verse">Hvar har du varit så länge, Svana-lilla hvita?</p>
      <p class="verse">Jag har varit i främmande land,</p>
      <p class="verse">tvättat mig och mina barn. &mdash; Svan, Svan sälle!</p>
      <p class="verse">För min nåd, för min ära,</p>
      <p class="verse">för min dans, för min kära</p>
      <p class="verse">drar jag mig åt Öland.</p>
    </div>
  </div>
</div>

<p class="noindent">
Men Carl Gustaf trängtade till handling. Där var
beständigt en röst inom honom, som sade: verka, handla,
din tid är kort! Och han nybyggde södra delen af borgen,
han planterade träd och anlade Borgholms numera förvildade
park med dess trädgård; han red till sina bönders
gårdar, förhjälpte dem ur vanmakt till välstånd, upptog
ödeshemman och nyodlade Skedmossen. Äfven detta
var honom icke nog: han ville äfven som landtjunkare
utföra ett storverk.
</p>

<p>
Midten af södra och mellersta Öland upptages af en
ofruktbar, rödaktig kalkås, som kallas Allvaren. Norr
om Borgholm, där ön smalnar i Norra Motet, lämnar
Allvaren plats åt en allmänning af skog och rikare
växtlighet. Här var jagtmarken, här betade rådjur och
<a id="page-212" class="pagenum" title="212"></a>
kronhjortar, bestämda för sin herskares kulor. Och då
dessa djur ofta gjorde ohägn på de odlade ägorna längre
i söder, företog sig Carl Gustaf ett motstycke, fastän i
mindre omfång, till den ryktbara kinesiska muren.
Dagligen red han ut att bese huru hans krigsbyte användes
till ett fredens verk, som gaf odlaren skydd,
fångne förbrytare arbete och den fattige dagspenning.
Slutligen sträckte sig ett stengärde med två eller tre
portar tvärsöfver hela ön från östra stranden allt till
den västra.
</p>

<p>
&mdash; Nu har jag gärdat mitt Öland, såsom jag engång
skall gärda Sveriges rike, utropade pfalzgrefven
hurtigt till krigskamraten öfverste Paul Würtz, som
åtföljt honom på sista ridten till den färdiga muren.
</p>

<p>
&mdash; Därtill lära allt gå några bördor sten, svarade
Würtz. Men vi kunna ju flytta fjällen ett stycke längre
söderut.
</p>

<p>
Något skulle ett kungsämne företaga i dådlös fred.
Men det fanns långa, ensliga stunder, när den bragdtörstande
anden förtärde sig själf i brinnande längtan.
O, denna väntan, denna ovisshet, denna dödande overksamhet!
Morgonen efter en sömnlös natt satt Carl Gustaf
vid tornfönstret i norra slottsflygeln, där han valt sin
bostad, och betraktade tankfull sundet i väster, med det
hvittskimrande Kalmar slott längst borta vid horisonten.
Afståndet var icke längre, än att Borgholm med nutidens
spegeltelegraf lätt kunnat samtala med Kalmare-unionens
åldriga vagga. Men hafvet låg däremellan, hafvet, som
förenar så mycket och åtskiljer så mycket. Sveriges
fastland var så litet mot världen, men mot Öland var
det en värld, och Carl Gustaf ville med Sverige eröfra
världen. När, när skulle denna dröm blifva en verklighet?
Han var så genomtrött att bida och gäckas. Hellre ett
<a id="page-213" class="pagenum" title="213"></a>
eget torp, än ett furstendöme under en annans, en
kvinnas, spira! Fångne titan, fastnaglad vid klippan,
när skall du bryta din fjätter?
</p>

<p>
Framför honom låg Cesars historia om galliska
kriget, men han läste icke, han stirrade ut mot hafvet.
Vinden var ostlig, styf bris, nära half storm. En ensam
kryssare arbetade sig ihärdigt fram mot vinden med kurs
på Borgholm, nödgades göra långa lofvar, försvann, dök
åter ur vågen och kom med hvarje slag knappt märkbart
framåt. Detta segel skulle medföra post och budskap
från Stockholm, men det skulle snart komma i lä för
ön, det skulle ej uppnå Borgholm förrän mot kvällen.
Åter väntan, beständigt väntan! Hvilka tidningar skulle
det medföra? Kanske åter en ny gunstling, åter en
balett, en ringränning, en sammansvärjning? Carl Gustaf
hade haft nog af Messeniernes dåraktiga pojkstreck,
som kunnat störta honom själf, om han ej i tid blifvit
varnad och skickat det förrädiska brefvet till drottningen.
</p>

<p>
Klockan var åtta på morgonen. Det var timmen
för slottsfogdens föredragning. Detta lilla örike hade
ock sina regeringsbekymmer.
</p>

<p>
Fogden infann sig underdånigst med föregående
veckans olikviderade byggnadsräkningar. De stego till
ett belopp af niohundrasextio daler silfvermynt.
</p>

<p>
&mdash; Gå till Mickelson! sade slottsherren förströdd, i
det han påtecknade sitt godkännande.
</p>

<p>
&mdash; Kamrer Mickelson har ännu inte betalt förra
veckans räkningar, dristade fogden invända.
</p>

<p>
&mdash; Så vänta!
</p>

<p>
Fredskassan på Öland var tomare än krigskassan
i Tyskland. Ökonungen hvisslade en bondvisa och
ringde på sin sekreterare Stefan Gambrotz, adlad Hirschenstjerna.
</p>

<p>
<a id="page-214" class="pagenum" title="214"></a>
&mdash; Skaffa mig pengar, Gambrotz!
</p>

<p>
Sekreteraren kände ställningen, strök flata högra
handen öfver den flata vänstra och höjde på axlarna.
</p>

<p>
&mdash; Hvad nu, din brödlöse parasit, afspisar du mig
med flata handen? Hvarför har du lärt dig skrifva så
fagert pränt, om ej för att krama guld ur gråstenar?
</p>

<p>
&mdash; Eders kungliga höghet är icke fattigare än svenska
kronan. Hennes majestät har sämre kredit än sin förste
undersåte.
</p>

<p>
&mdash; Men jag håller inga dansmästare, jag, Gambrotz.
Jag har nog af rådlöse micklar. Skrif till judarne!
Pantsätt Öland!
</p>

<p>
&mdash; Hennes majestät har öppnat underhandlingar med
Israels folk. Texeira visar henne till Ruben Zevi;
Ruben Zevi insinuerar, att Texeira är den som har råd
till allt.
</p>

<p>
&mdash; Wurst und Wuth! Snylta oss till ett friherreskap
någonstädes i Finland! Där är godt om land.
</p>

<p>
&mdash; Lita inte på det, ers höghet! Kung Carl X tar
det tillbaka.
</p>

<p>
&mdash; Tror du? Möjligt. Han lärer få omak att sopa
rent efter dansmästarne. Hole der Teufel Wind und
Post. Där krabblar det degtråget ännu ute på sundet.
Säg till om kopplet och hästarna! Här är fängelseluft.
Borgholm duger lika godt som Örbyhus att förgifta
Vasablod.
</p>

<p>
&mdash; Vädret är stormigt, skallet hörs icke, hundarna
tappa spåret.
</p>

<p>
&mdash; Låt sadla, jag rider ut. Posten må gå till hafsbottnen.
Hvad angår mig Stockholm? Skaffa mig pengar,
Gambrotz; ställ till ett krig!
</p>

<p>
Åtföljd af en stallknekt, red ökonungen Carl Gustaf
ut långs västra landborgen, där han under ridten kunde
<a id="page-215" class="pagenum" title="215"></a>
se hafvet, klippan Jungfrun och Kalmar. Hans håg stod
ditåt, men västkusten låg nu i lä, han sökte stormen.
Han red in mellan bergen, sprängde öfver halsbrytande
klyftor och hala hällar, kom på höjden af landborgen
och fick sitt lystmäte af luft. Den ena stormilen efter
den andra fladdrade i hans svarta hår, rusade in genom
klyftorna, dref upp skyar af grus och kalkdamm, piskade
ljungen, luggade enrisbuskarna, kastade fiskmåsarna ur
deras kurs och tog slutligen hatten af Sveriges blifvande
konung. Den vackra gula baretten, prydd med en örnfjäder,
trillade oåtkomlig från häll till häll, hasade utför
sluttningen och försvann i hafvet.
</p>

<p>
Stallknekten fick äran afstå sin hatt och barhufvad
följa sin herre till Köpings prästgård, där de båda landborgarna
sammanlöpa. Hos vördige far i Köping dröjde
prinsen ända till kvällen, icke försmående prästgårdens
husmanskost. Det var sådana förtroliga besök som
gjorde Carl Gustaf kär för hans örike. Han gaf sig god
tid, lät sig det hembryggda ölet väl smaka, besåg
vördige fars åkrar och stall, köpte på kredit det vackraste
fölet, slog trissa och sköt till måls med pojkarne,
lyckades jaga den ena purpurskyn efter den andra på
äldsta dottern Valborgs kinder och tycktes platt hafva
förgätit Stockholm, drottning Kristina, kronor och krigsbragder,
när ett ilbud från Torslunda kom att förkunna
Kalmare-postens ankomst. Posten var dock den hårfina
tråd, som band ökonungen samman med världen. Två
minuter därefter satt han åter till häst med Valborgs
törnros i den lånade hatten och sprängde öfver hällarna
i ett galopp, som kom gnistor att spraka under gångarens
järnskor.
</p>

<p>
Carl Gustaf var en statsman från unga år, han
behöll för sig själf hvad där ej var nyttigt att komma
<a id="page-216" class="pagenum" title="216"></a>
till andras öron; men han var för enslig på Öland för
att ej behöfva en vän, i hvars tystlåtna vård han kunde
låta ett öfvermått af tankar och känslor fritt strömma
ut. Tidigare hade han öppnat sitt hjärta för fadern och
för Lorentz von der Linde; nu var Paul Würtz hans
förtrogne på Öland. Sekreteraren Gambrotz framräckte
brefven och fick sina order om mindre viktiga angelägenheter.
Andra rapporter återstodo, hvilka emottagaren
läste med tyst uppmärksamhet. Han hade sörjt
för kunskapare i Stockholm, hvilka meddelade honom
dagens hofkrönika och kulissernas hemligheter. Sekreteraren
bortskickades; läsningen fortsattes i enrum med
Würtz.
</p>

<p>
Oförväntadt utbrast prinsen i en så uppsluppen
munterhet, att Würtz fann sig föranlåten fråga hvad det
var som så roade hans kungliga höghet.
</p>

<p>
&mdash; Bourdelot, ännu alltid Bourdelot! utbrast Carl
Gustaf. Brefvet är fyra veckor gammalt. Min käre
Munthelius<a class="fnote" href="#footnote-8" id="fnote-8">[8]</a> har haft annat att tänka på, hans hustru
har fått tvillingar. Märk hvad han skrifver! Jag skall
för allt i världen ställa mig in hos Bourdelot för att
Munthelius må blifva adlad, och efter tvillingarne äro
matfriska, bör han få tre eller fyra bondgårdar i gratifikation.
Jag bedes rekommendera Bourdelot hos min
bror hertigen, som skall kännas på pulsen. Jag bör ej
underlåta att skrifva till Bourdelot, huruledes jag mig
nu comporterar, efter han med all gevalt vill hafva mig
kranker och kurera mig; det går intet af för mindre.
Skulle jag, olyckligtvis, vara sund som en Ölands hasselnöt,
skall jag icke förty begära ett recept af Bourdelot,
för att han må kunna uppvisa min begäran för hennes
<a id="page-217" class="pagenum" title="217"></a>
majestät. Hvartill Munthelius tillägger, att jag intet
behöfver bruka receptet, allenast jag ställer mig som
lifvet däruppå hängde. Och allt detta sedan vår berömde
franske doktor numera är som en svanslös hund
på rymden från Sverige! Hvad säges om en så flink
postgång och så kuranta nyheter? Det synes på stockholmarne,
att de tro Öland ligga i månen; därför är jag
ju här.
</p>

<p>
&mdash; En går och en kommer, genmälde Würtz. Eders
höghet får samma besvär med doktor Bourdelots efterträdare.
</p>

<p>
&mdash; Ja, hvarför inte med Chanut, Ulfeld och Radjeovski
därtill? Men mot sådant folk kan man bruka värjan;
det likar mig bättre än duellera med piller. Kläd ut en
räf eller en markatta, häng dit en utländsk skylt, nog
går öreslanten för guldmynt. Hör, för under skull, hvad
Gilius<a class="fnote" href="#footnote-9" id="fnote-9">[9]</a> skrifver! Bankett i Jakobsdal och balett i slottet
till ära för Don Pimentelli. Han bor, som Bourdelot, i
Stockholms borg och håller privat konselj om rikets
angelägenheter. Lyckliga Sverige, åt hvilket en spansk
grand af tredje rangen stundom egnar hela sin dyrbara
förmiddag, stundom halfva natten! Mazarin är slagen,
inga fraser förmå trösta Chanut. Würtz, vi måste <em>à
tout prix</em> insinuera oss hos denne Pimentelli; han disponerar
allt Perus guld.
</p>

<p>
&mdash; Pank, ers höghet, pank! Det sägs, att alla Filip
III:s domäner äro pantsatta hos Ruben Zevi i Regensburg.
</p>

<p>
&mdash; Åter Zevi! Stå då desse judar i förbund med
djäfvulen?
</p>

<p>
&mdash; I allt fall med konungarne. Hvarför tror ers
höghet att Sverige nu röstar för Ferdinand III:s son vid
tronföljarevalet i Regensburg?
</p>

<p>
<a id="page-218" class="pagenum" title="218"></a>
&mdash; Dumt prat! Har du detta af Nils Tungel? Den
tvetungade ormen! Kristina säljer icke sin röst. Nej,
Würtz; tala med respekt om din drottning! Så djupt
nedlåter sig ej Gustaf Adolfs dotter.
</p>

<p>
Würtz teg, Carl Gustaf fortfor att genomögna sina
rapporter. Ett omsorgsfullt försegladt bref med förvänd
stil i utanskriften ådrog sig hans uppmärksamhet. Han
bröt det och läste:
</p>

<div class="letter">
<p>
»Därsom eders kungliga höghet intet aktar sitt eget
lif, så tänken på rikets välfärd! Kommen intet till
Stockholm i denna tiden, förty de äro beställde, som
edert lif under resan utsläcka skola. Begifven eder intet
heller till sjöss; det järn är hvässt, som skall borra eder
galeja i sank. De, som edert bord tillreda och eder
dryck kredensa, äro intet att tro; tagen eder till vara!
Herrarne löpa med sin åstundan till en hög person, den
jag intet nämna tör, och intala densamma, att I stån
efter riket till hennes skada. Och där så beklagelig
sinnets ostadighet är, lära de intet försumma den att
förgöra, som de rädas värre än pesten. Tagen eder i
akt, nådig herre; önskar
</p>

<p class="sign">
en onämnder, som i denna tidsens farlighet<br />
eder och Sveriges rike trogen är.»
</p>

</div>

<p>
Carl Gustaf räckte brefvet åt Würtz. Denna anonyma
varning var den sjunde eller åttonde som han mottagit
sedan årets början.
</p>

<p>
&mdash; Herman Fleming eller Bengt Skytte? gissade
Würtz.
</p>

<p>
Prinsen skrattade.
</p>

<p>
&mdash; Så manlig i svärdshugg och så barn i gissningar!
Den tystlåtne hökungen Fleming? Och vindflöjeln
Skytte, som kryper för grefvetiteln? Brefvet är
<a id="page-219" class="pagenum" title="219"></a>
från en ofrälse skrifvare, som ej ännu lyckats klifva in
i riddarhuset. Dränka mig? Hvilket nöt!
</p>

<p>
&mdash; Undskyll! Han låter förstå, att andra medel ...
Där är en törntagg kvar af Messeniska vefvan. Ers
höghet är inte riktigt snöhvit i vissa höga ögon.
</p>

<p>
&mdash; Käre Würtz, säg mig hvad du behagar om herrarne;
jag känner mina grisar, sa&rsquo; mor om pojkarne.
Säg mig ock hvad du behagar om en viss hög persons
narraktiga upptåg, allenast du utlåter dig med tillbörlig
respekt. Men inbilla icke dig eller mig, att hon skulle
nedrifva sitt eget verk, så länge det prisar mästaren.
Invänd ej, att hon nedrifvit grefve Magnus, att hon låtit
Bourdelot fara! De voro kattungar. Hvarför blefvo de
efterhängsne? Vill du veta hvarför hon ej nedrifver
mig? Därför att hon behöfver mig, därför att Sverige ej
är outtömligt; därför att hon ej vill och ej kan regera,
när ingenting mer finns att skänka bort. Därför att jag
prisar mästaren och därför att jag kan <em>vänta</em>.
</p>

<p>
&mdash; Endast schakalerna, endast åsnorna kunna vänta.
Stridshästen skrapar marken med sin hof, örnen spejar
beständigt efter byte. Borgholm är en örnbur, gallret
förlamar, riket går under, ers höghet <em>kan</em> icke vänta ...
</p>

<p>
&mdash; Jo, jag kan. Men jag måste <em>lofvera</em> ...
</p>

<hr class="footnote" />

<p class="footnote">
<a class="footnote" href="#fnote-8" id="footnote-8">[8]</a> Doktor Johan Munthelius, adlad Lagercrona.
</p>

<p class="footnote">
<a class="footnote" href="#fnote-9" id="footnote-9">[9]</a> Registratorn Gilius Giliusson, adlad Ehrenberg.
</p>

<h3 class="chapter" id="chapter-1-19">
<a id="page-220" class="pagenum" title="220"></a>
19. Stjärnan och skyddslingarne.
</h3>

<div class="motto">
<p class="motto">
Jag är Kristina.
</p>

</div>

<p class="first">
<span class="firstchar">I</span>talienarne hade spelat komedi för drottning Kristina
i Jakobsdal; därefter hade hon företagit en promenad
i vagn och månsken genom det sofvande Stockholms
tysta gator. Det ovana bullret af hästhofvar och vagnshjul
vid denna tid på dygnet väckte än här, än där en
fredlig borgare, som nyfiken tittade ut genom sitt smala
fönster, skakade på hufvudet och kröp tillbaka under
sin skinnfäll.
</p>

<p>
&mdash; Hvad är det? frågade hans hustru i sömnen.
</p>

<p>
&mdash; Ingenting, svarade borgaren. Det är endast vår
nådiga öfverhet, som vakar för landsens bästa.
</p>

<p>
Klockan var tre på morgonen, när drottningen gick
till hvila; samma tid, när hon förr brukade uppstå.
Sömnen flydde nu, som ofta förut, hennes ansträngda
nerver; tankarnas smeder fortforo att hamra sitt städ i
denna hjärna, som rymde så mycket och ville inrymma
allt. Hon var trött, missnöjd och visste ej hvarför.
Beaulieu, dansmästaren, hade ju denna afton uppfunnit
något alldeles nytt. Italienarne hade spelat, sjungit och
dansat så förtjusande väl; hon hade själf varit road;
<a id="page-221" class="pagenum" title="221"></a>
banketten på kvällen hade varit så lifvad. O, hvad man
skrattat! Pimentelli hade varit så älskvärd; fransmännen,
som afundades och hatade spanioren, hade uppbjudit
hela sin kvickhet för att fördunkla honom. Louis XIV,
barnkonungen, kunde ej uppvisa ett sådant hof. Hvarför
var hon då missnöjd? Migränen, blodvallningen ...
Hvarför befalla allt och ej kunna befalla lifvets pulsar?
Skulle hon åter tvingas att låta öppna en åder? Men
hon behöfde sitt blod, hon hade velat kasta alla läkare
bakbundne i Norrström.
</p>

<p>
Det var i Maj och natten långt liden, det borde ju
redan dagas? Hon stod upp, gick till fönstret och sköt
undan gardinen. Ja, det började ljusna, men så svagt,
att hon knappt kunde urskilja tornspetsarna. En stor,
ensam stjärna lyste ännu; de små begynte redan drunkna
i morgongryningen. Kristina kastade sig besviken på
bädden. Halfdagern var ej det element, där hon trifdes.
Hel dag eller hel natt, helt lif eller hel död.
</p>

<p>
Hon hade tillslutit ögonen och försökte tilltrotsa sig
sömnen, då ett bländande sken genomträngde de slutna
ögonlocken. Hon såg upp och varseblef stjärnan ... den
samma stjärnan, som engång nedstigit till henne i Gripsholm.
Likasom då, hade det glänsande fenomenet icke
kvarstannat på natthimmelen, det hade nedstigit till henne
på en bred stege af ljus, flutit in i henne och inväft
henne i trådarna af sin strålkrans.
</p>

<p>
Denna gång ville Kristina ej låta sig dåras af bländverk.
Hon uppstod ånyo och tillstängde gardinen. Fåfängt;
gardinen förlorade sig som en dimma i ljushafvet.
Hon lade sig för tredje gången, drog natthufvan
öfver ögonen och därtill ännu sitt täcke. Lika förgäfves.
Stjärnan var inom henne; ett berg skulle ej hafva förmått
att undanskymma dess glans.
</p>

<p>
<a id="page-222" class="pagenum" title="222"></a>
- Men detta är ju förryckt, sade Kristina till sig
själf, hon, som visste allt och ej mera trodde på något
öfvernaturligt. &mdash; Jag måste vara sjuk eller galen af
nattvak ... Rosette!
</p>

<p>
Hon ringde. Den franska kammartärnan, som efterträdt
Fiken Lång, trädde in.
</p>

<p>
&mdash; Hvad är det för ett ljus, som tränger in här i
rummet?
</p>

<p>
Rosette bedyrade förundrad, att hon ej såg något ljus.
</p>

<p>
&mdash; Se ut bakom gardinen! Det måste vara en
eldsvåda.
</p>

<p>
Rosette såg ut, märkte ingen eldsvåda och bedyrade
åter, att hon ej såg något annat än morgongryningen,
strömmen, Saltsjön och den midtemot slottet
liggande Kastellholmen, allt som det skulle och brukade
vara.
</p>

<p>
&mdash; Ser du ingen stjärna?
</p>

<p>
&mdash; <em>Mais si, majesté</em>, där är en liten stjärna ofvanför
Djurgården.
</p>

<p>
&mdash; Gå din väg, jag vill sofva!
</p>

<p>
Åter samma försök att undkomma skenet och åter
lika fruktlöst. Stjärnan begynte nu inflyta i tankevärlden.
Hon antog bestämda former, som kunde förliknas
vid de klangfigurer ljudet frambringar på en
glasskifva, beströdd med fin sand &mdash; ljudlösa ord, hvilka
återgåfvo tanken så tydligt, så omedelbart, som hade de
blifvit uttalade tätt vid ett lyssnande öra.
</p>

<p>
&mdash; Känner du mig? sade stjärnan.
</p>

<p>
Kristina ville svara med det gäckande löje, som
blifvit hennes andra natur: ja, jag känner dig ganska
väl, du är <em>maran</em>. Men hon förmådde det icke. Hon
kände sig upplöst, nästan tillintetgjord i detta sällsamma
sken, som uppfyllde och beherskade henne.
</p>

<p>
<a id="page-223" class="pagenum" title="223"></a>
&mdash; Jag sade dig ju &mdash; fortfor det hemlighetsfulla
inom henne &mdash; att jag skulle komma tillbaka om tio
år. Du måste känna mig; jag är ditt väsens grund.
Din yttre tillvaro är ett naturlif, din tankevärld är ett
skenlif: <em>jag</em> är Kristina. Du kan lika litet undkomma
mig, som du kan undkomma dig själf. Minns hvad jag
sagt dig: jag är ett utflöde af den Allsmäktiges kraft,
men ej af hans kärlek. I mig är en brist; denna brist
är i dig, och denna brist måste fyllas. Jag har fått befallning
att utkora dig och bevara dig; jag har gifvit
dig allt hvad jag kunnat gifva: hvem är som du i snille
och kraft? Men kärleken har jag ej kunnat gifva dig;
kärleken måste du själf söka och vinna. Utan kärleken
är du half. Nu, märk hvad jag säger dig, ty jag kommer
icke tillbaka förr än i ditt lifs afton, när du pröfvat
min sanning. Hvarför är du uppfylld af dig, i stället
att vara uppfylld af Gud, din krafts källa, och tjena
honom med dina gåfvor i hans skapade verk? Jag vill
säga dig hvem du är och hvad du är utan kärlek. Du
är häfdernas måne, som lyser med lånad glans och
vänder beständigt blott en sida åt jorden. Du är ditt
tidehvarfs gåta, af hvilken man väntar allt, och se, där
står intet åter. Du är kraft utan verkan, blomma utan
frukt, ljus utan värme, stjärnljus och icke solljus. Din
kraft skall förgå, din blomma förvissna, ditt ljus slockna
i mörker. Välj! Vänd om! Sök! Finn! Förnyas! Än
är din tid, än kan Kristina omskrifva tideböckerna. Ett
solhvarf ännu, och det skall vara för sent. Farväl. Jag
vänder åter till urkällans ljus. Du, som ännu har valet,
vänd ej om till ditt eget stiglösa mörker! Gå, som jag,
att fylla din brist i den eviga kärleken!
</p>

<p>
Vid dessa ord bleknade skenet för den gryende
morgonen. Stjärnan flöt ut, som hon flutit in, i en bred,
<a id="page-224" class="pagenum" title="224"></a>
allt svagare strimma af ljus och steg tillbaka i de ändlösa
rymder, från hvilka hon kommit.
</p>

<p>
Slumrerskan på bädden erfor en känsla, som hade
hon sjunkit ned ända till bottnen af ett milsdjupt haf
och arbetade med händer och fötter att åter uppkomma
till hafsytan. Så bedöfvad, så förlorad i sig själf, som
hon var, kände hon ännu en stark böjelse att protestera,
tvifla, förneka, uppresa sig med återstoden af en kraftig
vilja och ett mäktigt förstånd för att förvisa hela denna
underbara företeelse till drömmarnas och bländverkens
rike. Men hon förmådde icke fasthålla en klar och
sammanhängande tanke; hon var så dödstrött, så öfvergifven,
som hade tiden och rummet sjunkit bort undan
hennes bädd och hon sväfvade rotlös i okända rymder.
Äfven denna känsla flöt bort i fullkomlig medvetslöshet,
och nu kom Lethes dödlika sömn, när man glömmer
sig själf.
</p>

<p>
Rosette inträdde på tå klockan åtta på morgonen,
då drottningen vanligen uppstod, äfven när hon vakat
långt in på natten. Hon sof ännu; ett lyckligt, nästan
barnsligt leende hvilade öfver dessa tidigt hårdnade
drag, som stundom kunde vara så stränga, stundom så
gäckande och en annan gång åter så intagande blida.
Ännu var fönstret skymdt af gardinen. Kammartärnan
tilldrog den omsorgsfullare för att skymma dagsljuset,
öfvertygade sig, att allt var i ordning för morgontoiletten,
och lämnade dörren på glänt, när hon gick.
</p>

<p>
Drömmarnas skuggspel hade efterträdt den första
dödlika dvalan. Kristina var åter ett barn på fjärde
året; det var det äldsta minne hon kunde erinra sig.
Hon satt på sin faders arm; han drog ut till det stora
kriget och anbefallde henne med tårar i ögonen åt de
församlade ständernas kärlek och omvårdnad. Hon var
<a id="page-225" class="pagenum" title="225"></a>
förvånad, men icke rädd för denna stora folksamling;
alla sågo på henne, alla ville bära henne på armarna.
Några hade så långa grå skägg, andra så långa värjor;
en hade mist sitt öga i kriget, och från det friska ögat
droppade stora tårar. Hvarför grät den fule gamle
soldaten?
</p>

<p>
Strax därefter var hon på åttonde året vid sin
faders begrafning i Riddarholmskyrkan. Så många vackra
fanor, men hvarför voro de alla trasiga? Och kanonerna
smällde, så att det gjorde ondt i öronen ...
</p>

<p>
Åter, strax därpå, rymde hon från det mörka,
otrefliga rummet i Nyköping, där hennes moder, änkedrottningen,
höll henne fången. O, den låga salen, det
tunga silfverskåpet, det svartklädda altaret, de beständiga
tårarna, de långa bönerna, hvartill skulle de tjena?
Hvarför fick hon ej vara fri och glad som en fågel i
skogen? Hvarför älskade hon ej sin moder? Hvarför
höll hon så mycket mer af sin faster? Hvarför kunde
hon taga Johannes Matthiæ om halsen, när han tolkade
för henne en lustig fabel af Esopus? Och Carl Gustaf
... var han ej vacker, var han ej hurtig, när han bar
henne öfver den våta mossen vid Stegeborg eller drog
henne upp ur dammen vid Rönö? Ja, hon höll af
honom, hon lofvade ju honom ... Det kändes så varmt,
så lyckligt kring hjärtat ... fader, faster, lärare, gossen
med de blå ögonen ... själfva desse skäggige gubbar,
Sveriges ständer och allmoge, som så trohjärtadt hälsat
den lilla flickan vid konungens död, det var dock allt
kärlek, kärlek! Hon hade dock engång älskat och varit
älskad tillbaka. Hvilken solglans i dessa morgondrömmar!
Hon vaknade, men dröjde ännu att ringa på kammartärnan.
Hon ville fasthålla denna dröm om lycka. Den
skulle blifva så kort.
</p>

<p>
<a id="page-226" class="pagenum" title="226"></a>
Rosette visade sig försiktigt i dörren. Verkligheten
kom åter, illusionen var borta. O, den grymma, obevekliga
verkligheten, att ej mer få vara ett älskande
barn, att nödgas vara en drottning och vara endast
sig själf!
</p>

<p>
Nattens bländverk stod oförklaradt framför henne.
Fråga kunde hon icke, men fortfarande tvifla, förneka,
protestera och trotsa. Hvad var detta okända, förmätna
väsen, som vågade innästla sig i hennes klara tankegång,
gäcka hennes förnuft och diktera för henne en barnsaga
som lag? Hon visste det icke, men kände, att hon åter
var Kristina och ville förblifva Kristina.
</p>

<p>
Rosette var en af dessa mönstergilla franska kammartärnor,
hvilka Molière så förträffligt skildrat, och förstod
att vid påklädningen underhålla sin herskarinna med allt
det hofskvaller hon uppsnappat under gårdagens förlopp.
Där cirkulerade nu en pikant historia: en duell mellan
öfverste kammarherren grefve Klas Tott och förste stallmästaren
Anton Steinberg. Totts värjklinga hade sprungit
af vid fästet, Steinberg hade tillropat honom att förklara
sig öfvervunnen, men Tott hade sprungit Steinberg på
lifvet och brottats med honom, intill dess att båda af
trötthet måste uppskjuta striden ...
</p>

<p>
Skvallret agerade väckareklocka. Sådan var verkligheten.
Hvem kunde lyssna därpå och fortfara att
drömma?
</p>

<p>
Drottningen lät gifva sig de med senaste post och
kurirer ankomna brefven. Ett bland dessa uppfyllde henne
med förvåning och vrede. Hon stirrade ännu på detta
sällsamma, prydligt präntade bref med den turkiska halfmånen
i sigillet, när Pimentelli lät anmäla sig. Han
blef ej mottagen. Kort därefter anmäldes grefve Tott
och blef mottagen.
</p>

<p>
<a id="page-227" class="pagenum" title="227"></a>
&mdash; Hvad är det grefven har otaldt med Steinberg?
</p>

<p>
&mdash; Eders majestät tillåter mig att icke besvära en
hög dam med små ungkarlstvister.
</p>

<p>
&mdash; Men om jag vill veta det?
</p>

<p>
&mdash; Jag tror icke, att eders majestät vill veta allt
lappri, men om det befalles mig, måste jag lyda.
</p>

<p>
&mdash; Så förtig edra dumheter, jag vill inte veta dem.
Men jag tillåter inte Sveriges förste ädling och en af
mina tappraste krigare att utgjuta hvarandras blod som
tuppkycklingar. Lägg detta på minnet, grefve. Det
finnes för många bevis att ni kan slåss; det är onödigt
att öka dem med nya. Jag vill, att ni försonar eder
med Steinberg.
</p>

<p>
Tott bet sig i läppen.
</p>

<p>
&mdash; Han är skyldig mig satisfaktion.
</p>

<p>
&mdash; Eller ni honom. Hvad angå mig edra pojkstreck?
Ni bär i edra ådror en droppe kungligt blod; det är ni,
som först bör räcka eder motståndare handen. Är jag
förstådd?
</p>

<p>
&mdash; Jag skall åtlyda eders majestäts befallning.
</p>

<p>
&mdash; Var engång förnuftig, Tott! Jag har något i
sikte för er, om ni visar eder värdig min ynnest. Huru
befinna sig edra bönder och småborgare i Nykarleby?
</p>

<p>
&mdash; De spjärna emot. De säga sig aldrig hafva känt
någon annan herre än rikets konung.
</p>

<p>
&mdash; Däri göra de rätt. Far varligt med österbottningarne,
de tåla ej herretjenst. När Klas Fleming ville
skicka dem knektar på halsen, reste de sig, följde min
farfar och fingo sin stad med Vasanamnet. Nykarleby
är min faders verk. Far varligt med Vasahusets liftjenare!
... Har grefven något att anmäla i dag?
</p>

<p>
&mdash; Ruben Zevis agent har anländt till Stockholm
för underhandlingar om det nya lånet. Grefve Magnus
<a id="page-228" class="pagenum" title="228"></a>
och rikskanslern vilja ej godkänna hans villkor. Han
vädjar till eders majestät.
</p>

<p>
&mdash; Kalla hit honom! Vi behöfva penningar. Är det
icke besynnerligt, att vår räknekammare ständigt är tom?
Det är för att desse herrar och smulgråtar i styrelsen
beständigt knoga på lånevillkoren.
</p>

<p>
&mdash; Agenten afbidar i förrummet eders majestäts
befallningar.
</p>

<p>
&mdash; Godt. För in honom!
</p>

<p>
En högvuxen ung man i judisk dräkt inträdde och
bugade djupt. Ett stort brunt ärr öfver högra tinningen
vanställde hans annars vackra och regelbundna drag.
Han var enögd, men det friska högra ögat blickade
kring sig så klokt och bekant, som vore det icke första
gången han befunne sig inför majestätet. Drottningen
fäste sig vid ärret på tinningen.
</p>

<p>
&mdash; Ditt namn?
</p>

<p>
&mdash; Benjamin Zevi, till eders majestäts tjenst.
</p>

<p>
&mdash; Det förekommer mig, som har jag sett dig
någonstädes förut.
</p>

<p>
&mdash; Jag hade för tio år sedan nåden framföra till
eders majestät rapporten om andra segern vid Breitenfeld
och hette då Urban Niemand.
</p>

<p>
&mdash; Riktigt. Urban Niemand. Jag ser, att du vuxit
ett par hufvuden högre i sadeln. Men då var du sergeant
i min tjenst och hade utmärkt dig vid generalmajor
Slanges sida. Du förhöll dig modigt vid slottsbranden,
och jag ville befordra dig till officer, men du rymde
som en narr från mig och Stockholm.
</p>

<p>
&mdash; Jag var blind efter branden och nödgades uppsöka
en ögonläkare i Spanien. Mitt afsked är undertecknadt
af fältmarskalken Torstenson.
</p>

<p>
<a id="page-229" class="pagenum" title="229"></a>
&mdash; Jag vill minnas, att du tämligen lättfotad sprang
öfver från lutherska läran till den katolska. Och nu är
du förmodligen jude?
</p>

<p>
&mdash; Min moder var judinna, min morfader, Ruben
Zevi, är jude.
</p>

<p>
&mdash; Jag säger ingenting därom; alla religioner äro
lika goda, blott man följer sin öfvertygelse. Känner du
nu din fader?
</p>

<p>
&mdash; Min fader var fältmarskalken grefve Götz.
</p>

<p>
&mdash; Så? Du vet det? ... Akta er, grefve Tott; ni
ser, att också grefvar kunna blifva Mose lärjungar!
</p>

<p>
&mdash; Eders majestät kan vara trygg för min omvändelse,
genmälde grefven med tvunget löje. &mdash; Jag kan i nödfall
betala femtio procents ränta, men jag skall icke nedlåta
mig att indrifva den enligt Mose lag.
</p>

<p>
&mdash; Och jag &mdash; inföll den unge juden häftigt &mdash;
jag har engång nedlåtit mig att icke besvara ett rapp af
grefvens ridspö, den tiden grefven ännu var en högmodig
pojke. Sedan grefven bär ett svärd, torde hända,
att jag ihågkommer gamla skulder.
</p>

<p>
Drottningen utbrast i löje.
</p>

<p>
&mdash; Hvad, grefve Tott, var ni så tidigt en oförbätterlig
slagskämpe? Intet under, att ni ständigt råkar ut för
dueller. Men jag förbehåller mig, ingen fjolgammal snö!
Zevi minns hvar han är, och Tott påminner sig, att Zevi
är en vederlike. Han räknar minst hundratusen döde
bland ättens meriter. Herr Åke har knappt ridit ihjäl
några tusen polacker.
</p>

<p>
&mdash; Jag kan ej påminna mig, att jag lånat penningar
af herr Zevi, anmärkte grefven högdraget.
</p>

<p>
&mdash; Icke penningar, men väl en häst, som grefven
ej kunde styra. Jag var herr Åkes ridsven, när lille
grefven red käpphäst.
</p>

<p>
<a id="page-230" class="pagenum" title="230"></a>
&mdash; Nog, mina herrar, återtog drottningen med sin
höghetsblick. &mdash; Låt oss komma till saken. Bankiren
Zevi lånar åt svenska kronan en million daler silfvermynt.
Hvilken säkerhet begär han för detta lån?
</p>

<p>
&mdash; Göteborgs tullar, svarade juden.
</p>

<p>
&mdash; Och räntan?
</p>

<p>
&mdash; Räntan beror på fred eller krig. Min principal
inbetalar nittio för hundra och fordrar i fredstid tio
procent, men från och med dagen af en krigsförklaring
tjugu procent. Det är billiga villkor. Sverige och dess
stora drottning betinga sig förmånligare kredit än något
annat land i Europa, med undantag af Nederländerna.
</p>

<p>
Kristina smålog. Den forne lille ryttaren, som kunde
rida i elden för henne, hade nu lärt sig profryttarekonster.
</p>

<p>
&mdash; Lämna mig villkoren skriftliga, sade hon. Jag
vill öfverlägga med riksskattmästaren.
</p>

<p>
Benjamin Zevi framräckte ett papper och bugade
sig för att afträda, men fick befallning att dröja.
</p>

<p>
&mdash; <em>Au revoir</em>, grefve Tott, sade drottningen; ni
följer mig om en timme på min promenad.
</p>

<p>
Hon befann sig allena med denne jude, som engång
kunnat blifva en förklarad gunstling, om han bättre förstått
sin lycka. Framför henne låg det på morgonen
anlända brefvet.
</p>

<p>
&mdash; Zevi, du känner din far, och jag gratulerar dig
inte till denna bekantskap. Hvarför blef du Zevi och
icke Götz?
</p>

<p>
&mdash; Götz tjenar. Zevi befaller.
</p>

<p>
&mdash; Jag förstår. Zevi utsuger Sverige och andra
byten. Du kände likväl ett bättre lefnadsmål, när du
fick detta ärr.
</p>

<p>
Den unge agenten bugade stum.
</p>

<p>
<a id="page-231" class="pagenum" title="231"></a>
&mdash; Jag vill minnas, att du hade en syster.
</p>

<p>
&mdash; Ja. Eders majestät bevisade Hagar mycken nåd.
</p>

<p>
&mdash; Lefver hon än?
</p>

<p>
&mdash; Hon lefver.
</p>

<p>
&mdash; Hvar?
</p>

<p>
&mdash; I Konstantinopel. Hon följde mig dit under en
resa och blef mot sin vilja instängd i seraljen som den
nu regerande sultanens första gemål.
</p>

<p>
&mdash; Hvad? Sultan Muhamed? Men han kan nu ej
vara mer än tolf år gammal.
</p>

<p>
&mdash; Han var sju år, när min syster utkorades af
storvesiren till hans blifvande gemål för att uttränga
hans moder, validé, från styrelsen. Det var en statsintrig.
Hagar öfvervakar sultanen och regerar i hans
namn.
</p>

<p>
&mdash; Men detta är ju en farlig roman! Palatsrevolutioner
höra till ordningen i Konstantinopel, och hvarje
gång strypes en sultan eller dränkes en sultaninna. Din
systers lif hänger hvarje natt på ett silkessnöre.
</p>

<p>
&mdash; Ers majestät har blott alltför rätt. Det är snart
fem år Hagar lyckats kvarstå vid makten, emedan hon
varit klok nog att dela sin makt med en ännu klokare
storvesir. Sultanen och janitscharerne äro henne tillgifne.
</p>

<p>
&mdash; En storvesir? Men det är ju som här; hon
kopierar Sverige ... Regerar hon verkligen detta barbariska,
blodtörstiga folk? Hon bekänner sig då till
profetens lära?
</p>

<p>
&mdash; Hon kan icke annat.
</p>

<p>
&mdash; Det är sant, jag undrar inte därpå. Religion
som religion. Men att vara så lärd och kunna styra
barbarer!
</p>

<p>
&mdash; Ers majestät har bevisat världen, att man kan
vara lärd och regera vist.
</p>

<p>
<a id="page-232" class="pagenum" title="232"></a>
&mdash; Så? Svenskarne äro skäligen råa, men turkar
äro de inte. Här kan man meddela sig med en eller
annan; man kan importera det vett och den hyfsning,
som ej närmare stå till buds. Men lefva i en seralj af
dockor, bland ett folk af vargar!
</p>

<p>
&mdash; Undskyll, ers majestät! Min syster samlar omkring
sig österlandets vise, och de inviga henne i kunskaper,
som äro okända för Europa.
</p>

<p>
&mdash; Ja, jag vet. Att spå i händerna.
</p>

<p>
&mdash; Mera än så. Magernes urgamla visdom har
öfvergått till araberne. Min syster tillbringar mången
natt i sin stjärnkammare med den visaste bland dödlige,
dervischen Hussein Ben Ali. Han uttyder för henne af
stjärnornas lopp det förflutna, närvarande och tillkommande.
Framför honom ligger stjärnhimmelen som en
öppen bok.
</p>

<p>
&mdash; Brefväxlar du med din syster?
</p>

<p>
&mdash; Ja. Med dufvopost.
</p>

<p>
&mdash; Och hon skrifver till dig om stjärnorna?
</p>

<p>
&mdash; Stundom. Sedan fyra månader är hon upptagen
af en mödosam räkning, en hemlighet, som hon utrannsakar
efter de gamle kaldeers anvisningar. Det är
horoskopet för den 8 December 1626, timmarna omkring
midnatt, efter de kristnes tideräkning.
</p>

<p>
&mdash; Och hon har funnit dess nyckel?
</p>

<p>
&mdash; När jag reste från Regensburg, hade hon ännu
ej funnit nyckeln.
</p>

<p>
&mdash; <em>Pardieu</em>, hon dyrkar upp alla lås. Det är
som i bibeln. När man söker något, som man vill
finna, finner man hvad man söker. Tror du på stjärnorna?
</p>

<p>
&mdash; Törhända, jag vet ej. Hagar vet. Helst tror
jag, att två gånger två är fyra.
</p>

<p>
<a id="page-233" class="pagenum" title="233"></a>
&mdash; Det är förståndigt. Farväl. Jag skall öfverlägga
med riksskattmästaren.
</p>

<p>
Kristina blef ensam och fortfor att stafva igenom
det gula sidentyg, på hvilket en latinsk text var sirligt
utskrifven med förgyllda begynnelsebokstäver. Dess
innehåll i svensk öfversättning enligt tidens stil var af
följande lydelse:
</p>

<div class="letter">
<p>
»Hagar Sultan, Profetens utkorade, sänder Kristina,
Sveriges, Göthes och Wendes drottning, sin hälsning
med Gud Allsmäktig.
</p>

<p>
Du har icke aktat mig värdig ett svar på min
skrifvelse af den 12 Moharrem år 1060. Jag tillskrifver
detta icke någon din ovänskap, utan fastmer din okunnighet
om Guds skickelser. Vet alltså, att det behagat
Allah genom sin Profet upphöja mig, icke genom börd
eller arfsrätt, men genom den eviga förutbestämmelsens
lagar. Vet, att när kalifens gemål tillbjuder Sveriges
drottning sin vänskap, gör hon detta för minnet af förgångna
dagar och med kännedom af dina, en drottning
värdiga högsinta tänkesätt.
</p>

<p>
Jag har utforskat himmelens tecken, i hvilka den
Allsmäktige skrifvit dina och mina öden från vår födelsestund.
Jag har funnit allt besannadt hvad hittills skett,
men vill icke fördölja, att mot oss står den fursten
Saturnus, som intet väl sämjas kan med planeternas
konung. Alltså vill jag härmed hafva dig sagdt till
hågkomst, att sagde furste, som står oss emot, skall från
början af nästkommande år 1064 från Hedschra, hvilket
af eder tideräkning är det ettusen sexhundra och femtiofjärde,
komma till stor makt och väldighet, särdeles mot
midten af året, då han icke lärer underlåta att anstifta
farligheter för dem, som under den fursten Jupiters
<a id="page-234" class="pagenum" title="234"></a>
skydd stå. Och är till att märka, att där intet den
fursten Mars, som gemenligen understöder Saturnus, vore
vid denna tid fjärran på himmelen, och morgonstjärnan,
som Jupiters vän är, stode oss närmare, skulle intet lif
i den tiden bevaras tryggt för undergång. Nu är till
förhoppandes, att, om ock stor förändring är att förvänta,
intet timar, som är till döds. Detta vill jag hafva
föresagt dig, på det att du ej må försumma de trognes
böner tre gånger om dagen med ansiktet emot solens
uppgång och vända dig till de kristnes Gud, som ju ock
är Profetens Gud, att han må beskydda dig mer än
stjärnor förmå. Gudi befallandes. Gifvet i vårt residens
Stambul Sarai den 28:de i månaden Redscheb, år efter
Hedschra det ettusen sextiotredje och af kalifens regering
det femte.
</p>

<p class="sign">
<em>Hagar Sultan.</em>»
</p>

</div>

<p>
Kristina eftersinnade. Åter var det kammarpigan,
hvilken vågade tilltala en drottning som jämlike. Men
bakom henne stod nattens hemlighetsfulla stjärna och
kom den förolämpade herskarinnan att tveka. Antingen
&mdash; eller? Antingen böja sig för en okänd makt, som
ville beherska en fri ande, eller ock förblifva sig själf.
Valet hade icke varit svårt, om ej den okända makten
funnit bundsförvanter i morgonens drömmar och i ett
upproriskt hjärta. Underliga vågor höjdes och sänktes
i drottningabarmen. Så klar i allt; hvarför oklar i detta?
Så bottenlösa djup, så djärf simmerska och dock ett så
plötsligt behof att känna ett fäste!
</p>

<p>
Där drifver så mycken rotlös tång i den blå oceanen.
Fågeln, trött att genomskära en tom luft, ser denna tång
och inbillar sig att där finna en hviloplats. Kristinas
blick föll på ett dyrbart skrin af elfenben och silfver,
tillsändt henne af en hand som icke fick nämnas. Hon
<a id="page-235" class="pagenum" title="235"></a>
öppnade skrinet, uttog därur ett radband af doftande
ambrakulor, betraktade småleende radbandet och gömde
det i en låda. Var icke detta skrin en kunglig vängåfva,
värdig att sändas till Hagar Sultan? Utan tvifvel. Men
det borde få ett passande innehåll. Kristina log: hon
hade fått en idé. Hon tillkallade Rosette. Rosette kom.
</p>

<p>
&mdash; Hämta mig mina aflagda skor från förra veckan!
</p>

<p>
Kammartärnan hämtade med förundran dessa halfslitna
skor, begagnade af en drottning, som ej synnerligen
vårdade sig om sin toilett. Skorna ombundos med
ett starkt gult silkessnöre och inlades i det dyrbara
skrinet utan vidare skriftlig förklaring. Adressen, Hagar
Sultan, Stambul Sarai, tecknades på omslaget och skulle,
för säker framkomst, bifogas äfven på turkiska för att
afgå med sultanens tatar. I orientens bildspråk borde
denna sändning ej vara svår att uttyda:
</p>

<p>
»Om du ej begagnar dessa skor för att ila till snar
flykt, skall du ej undgå silkessnöret.»
</p>

<h3 class="chapter" id="chapter-1-20">
<a id="page-236" class="pagenum" title="236"></a>
20. Det stora budet.
</h3>

<div class="motto">
<p class="motto">
Hon sökte ett fäste.
</p>

</div>

<p class="first">
<span class="firstchar">D</span>är var en klyfta i Sveriges grundfästen, inre och
yttre. Hon vidgades mer och mer; hon åtskilde
folk och styrelse. Om »Sveriges historia är dess
konungars», så visar denna historia många klyftor. Drottning
Kristina hade blifvit en främling för det folk, med
hvilket hon i början af sin regering tycktes vara en själ
och en vilja.
</p>

<p>
Hon förstod detta mer än väl. En samtida skrifver
från Maj 1653: »Hennes majestät synes mycket melankolisk
och visar sig sällan offentligen, utan är allenast
med någre få.»
</p>

<p>
Denna högtänkta, klarsynta, rikt begåfvade ande,
som tycktes kallad att upplysa och värma sitt tidehvarf,
hade begrafvit sig i en klostercell, instängt sig inom
sina egna trånga murar och förlorat sitt fäste. Hvarje
ande, som tär på sig själf, är förlorad för mänskligheten.
Ju ensligare det blef inom drottning Kristina, desto mer
sökte hon hos andra fyllnaden i sin tomhet, sökte, som
förr, med villkor att själf vara allt, och sökte förgäfves.
Då kom något annat.
</p>

<p>
<a id="page-237" class="pagenum" title="237"></a>
Mot hösten 1653 flyttade drottningen med sitt hof
och de främmande sändebuden till Upsala. Pesten var
i Stockholm, hade börjat på Södermalm och därifrån
spridt sig ut öfver staden. I början utställdes vakt vid
de smittade husen. Snart blefvo dessa för många; man
skref nu ett stort rödt kors på portarna. Ärkebiskop
Lenæus satt inspärrad i ett sådant banntecknadt hus,
där en piga insjuknat, och drottningen lät förbjuda
honom att återvända till Upsala.
</p>

<p>
På adventssöndagen predikade en högt aktad gäst,
biskopen i Strengnäs Johannes Matthiæ, i Upsala domkyrka.
Drottningen med hofvet bevistade gudstjensten.
Det var länge sedan hon visat sig offentligt vid andaktsöfningar.
Skvallret visste berätta om föga andäktiga
gudstjenster i Stockholms slottskapell, där drottningens
psalmbok låg upp- och nedvänd framför henne, medan
hon läste under predikan en hednisk latinsk bok. Måhända
ville hon nu desto mera uppenbart visa sitt nit
för den sanna evangeliska läran. Hon gick offentligt
till nattvarden, ensam och först vid altarkransen. Efter
henne följde vid andra duken hofpersonalen och efter
denna församlingens öfriga medlemmar. Där fanns intet
att klandra i drottningens andakt; hon iakttog en värdig
hållning och åhörde predikan med mycken uppmärksamhet.
Alla fromma kristna kände sig uppbyggda, och
själfve den stränge pastor primarius i Stockholm Emporagrius,
som förrättade altartjensten, lät förnimma sin
tillfredsställelse däröfver, att hans trägna förmaningar,
som ådragit honom så mångas misshag, tycktes hafva,
med Guds bistånd, återfört den vilseledda drottningens
hjärta till en prisvärd omtanke för själens salighet.
</p>

<p>
Dagen därefter var biskopen inbjuden till middagsmåltid
i slottet. Han fick sin förra förtroliga plats vid
<a id="page-238" class="pagenum" title="238"></a>
drottningens högra sida. Hofceremonielet, hvilket blifvit
så strängt fransyskt de senare åren, tycktes denna gång
vara till för att hedra en prelat, som hade lyckan åtnjuta
majestätets synnerliga förtroende sedan många år
tillbaka. Redan vid slottstrappan hade introduktören
Lind mottagit biskopen och ledsagat honom genom en
rad af fyrtio galonerade kammartjenare. Öfverste kammarherren
grefve Jakob Kasimir De la Gardie hade varit
honom till möte. Öfverkammarherren Gustaf Adam
Banér hade ledsagat honom till drottningen och öfverkammarherren
Gustaf Oxenstjerna anvisat honom hans
plats. Hofmarskalken Taube behagade i egen person
öfvervaka hans, likasom drottningens, tillbörliga servering
med alla åtta anrättningarna, hvartill hörde kanariesekt
och claret för alla andra än drottningen själf. Hofkapellets
utmärkta, äfven af utlänningar beundrade musik,
som räknade åtta fioler med basfioler, flöjter och cittror,
spelade under hela måltiden.
</p>

<p>
Den gode biskopen var i sitt hjärtas fromhet rörd
öfver så mycken uppmärksamhet. Han kunde ej förstå
annat, än att majestätet velat i hans person hedra
kyrkan. Han visste icke det, som skulle hafva stört
hans målro, och lika litet visste det någon annan, att
Kristina valt detta tillfälle att för sista gången hedra sin
gamle lärare.
</p>

<p>
Måltiden begynte klockan tolf och varade till klockan
inemot fyra eftermiddagen. Den enklare gamla hofseden
med de bastanta måltiderna hade sedan fyra eller fem
år begynt, i anrättningar som i kruserlighet, kopiera det
franska hofvet. Musiken vid taffeln var uteslutande
modsak och ambitionsfråga. Den lifliga, föga musikaliska
Kristina tålde icke ett oljud, som föll henne i
talet, och drog sig strax efter måltiden tillbaka i sidorummet
<a id="page-239" class="pagenum" title="239"></a>
för att ostörd få språka. Med henne följde
biskopen, pastor Emporagrius, spanske ambassadören
Pimentelli och grefve Tott, som numera var öfverallt,
där han skulle och ej skulle vara. Hvar fanns då
grefve Magnus? Hans lysande stjärna, som någon tid
varit i sjunkande, hade få dagar förut totalt förmörkats
i kunglig onåd. Nu gömde han på Ekolsund sin fallna
storhet för det förvånade Sverige och den triumferande
afunden.
</p>

<p>
&mdash; Här, vördige fäder &mdash; sade Kristina, pekande på
Pimentelli och med en munterhet, som icke rätt anstod
kyrkans allvar &mdash; här är det bästa tillfälle att omvända
ett vilsefarande får och därmed en stor hjord till vår
rätta evangeliska lära. Jag har försökt allt för att förmå
vår spanske gäst att afsvärja påfven, men han är förstockad;
han tager ingen reson. Det behöfs två så grundlärde
och nitiske kyrkans fäder som deras vördigheter
för att frälsa en så förtappad tillbedjare af jungfru Maria.
</p>

<p>
De två prästerne sågo på hvarandra; skämtet syntes
dem otillständigt, och, hvad värre var, de befarade en
snara, ty den styft ortodoxe Emporagrius låg i delo med
den alltför evangeliske biskopen i Strengnäs, en strid,
som senare blef så våldsam, att Johannes Matthiæ blef
afsatt från ämbetet och Emporagrius utnämnd till biskop
i hans ställe. Doktor Johannes utslätade förlägen vecken
på sin kaftan; Emporagrius tog frimodigt till ordet och
genmälde:
</p>

<p>
&mdash; Där eders majestät befaller oss, ovärdige tjenare
i Guds rike, att vittna om vår tro, skole vi det intet
underlåta; men öfver en främlings och en gästs samvete
hafve vi ingen domsrätt.
</p>

<p>
&mdash; I eders majestäts höga närvaro &mdash; tillade doktor
Johannes &mdash; är det nog för oss, att en främling bekänner
<a id="page-240" class="pagenum" title="240"></a>
den samme Herren, som eders majestät i går har bekänt
i allt folkets åsyn.
</p>

<p>
&mdash; Nej, misstycken intet, vördige fäder &mdash; återtog
drottningen, ändrande ton &mdash; att jag gärna velat höra
vår kyrka segra med eder vältalighet! Sennor Pimentelli
torde komma till korta mot eder lärdom, men om
jag får döma af hans världsliga klokhet, är han intet
ovärdig att upplysas om de läror, där han härtills svurit
på sin biktfaders ord. Eller hvad är eder mening,
sennor?
</p>

<p>
&mdash; Om eders majestät täckes fråga mig, är min
underdåniga mening, att dessa mina landsmän skola finna
nåd för alla trosläror, svarade Pimentelli fyndigt, hänvisande
på en dessert af syltade spanska fikon, som
kringbars efter måltiden.
</p>

<p>
&mdash; Jag är af samma mening &mdash; inföll den lika slagfärdige
Emporagrius &mdash; änskönt jag icke vet, om hans
herrlighet känner skriftens andeliga liknelse om fikonaträdet.
När det löfvas, veta vi, att sommaren är när.
Då skola alla villoläror vara som smultna drifvor af de
förgångna vintrar, och Guds ord, som nu gömmes i
skäppan, skall vara världens ljus.
</p>

<p>
&mdash; Det skall vara ett fårahus och en herde, tillfogade
drottningen. Ni bör veta, sennor Pimentelli, ni
som tror på påfven, att jag är den svenska kyrkans
påfve, <em>cum grano salis</em> förstås, och desse vördige
fäder äro mina kardinaler. Jag öfverlämnar eder nu
till hans eminens pastor primarii andeliga omvårdnad,
och vill något litet bikta mig för vår kardinal från
Strengnäs.
</p>

<p>
Hon drog sig tillbaka i kabinettet, åtföljd af biskop
Johannes. Där var någonting, som flödade öfver inom
henne, ville fram och fann icke ord. Hennes lätta ton
<a id="page-241" class="pagenum" title="241"></a>
hade blifvit allvarlig, hennes uttrycksfulla, nyss så gycklande
blick hade blifvit så tankfull, att man bakom den
kunde misstänka en ofödd tår. Hon var vacker i detta
ögonblick; hon var det bästa af sig själf, hon var den
Kristina, som världen så sällan såg och som hon själf
icke förstod.
</p>

<p>
&mdash; Minns ni &mdash; sade hon &mdash; en gång för elfva år
sedan, när jag frågade eder till råds om en hjärtesak?
Jag var sexton år då; det tyckes mig som hade hundrade
år gått sedan förbi. Jag bekände för eder ett
löfte ...
</p>

<p>
&mdash; Ja, jag minnes det väl, svarade biskopen med
en suck.
</p>

<p>
&mdash; Ni rådde mig till att besegla ett barns ord med
en jungfrus ja. Kanske hade jag gjort rätt att följa
edert råd.
</p>

<p>
&mdash; Käraste fröken, ännu är det icke för sent.
</p>

<p>
&mdash; Mycket, mycket för sent! Engång säga och
därvid blifva, det var kung Göstas valspråk. Men låt
oss inte mera tala därom. Det jag nu ville fråga eder
är någonting annat. Om ni stode allena på toppen af
ett högt berg och såge under eder hela jorden med alla
dess skatter och det vore allt edert, men ni stode där
ensam, utan en enda verklig vän, utan någon, emot
hvars bröst ni kunde luta edert värkande hufvud med
så fullt förtroende, att ni kunde säga till den vännen:
<em>du är min!</em> &mdash; hvad skulle ni då göra? Alldeles ensam
kunde ni ej stå där i höjden; men skulle ni störta eder
utför berget, eller skulle ni nedstiga helbrägda?
</p>

<p>
&mdash; Gud bevare, käraste fröken! Jag skulle hvarken
störta mig utför eller stiga ned af berget, om jag engång
är ställd att stå däruppe. Jag skulle utsträcka min
<a id="page-242" class="pagenum" title="242"></a>
famn mot människorna där nere i dalen och säga till
dem: Kommen hit till mig, alle I som arbeten och ären
betungade; jag vill vederkvicka eder! Och när jag fått
en, till hvilken jag kan säga: <em>du är min!</em> skulle jag
lägga därtill det, som rätteligen dit hör, nämligen: <em>jag
är din!</em>
</p>

<p>
&mdash; Ja, så säger den gamla visan: du är min, och
jag är din; men hon tillägger visligen: »så länge leken
varar». Det är ingen lek att stå där på berget, vördige
fader. Man kan inte bortgifva sig åt den toma luften.
Gif mig ett fäste, där jag kan behålla mig själf!
</p>

<p>
&mdash; Det finns intet sådant fäste, nådiga fröken.
<em>Själf</em> är ett rotlöst träd. <em>Själf</em> är en förnekelse af sig
själf. Huru skulle ett skapadt väsen, som med oräkneliga
fina trådar är bundet vid Skaparen och sin medskapelse,
kunna vara sig själf nog? Slit sönder trådarna,
den som förmår; ingen förmår det, och Själf skall
antingen förblöda, om han är en människa, eller förtvifla,
om han är en djäfvul. Det finns intet annat Själf, än
Han, som är allt i alla. Men efter vi äro bundna vid
skapelsen, måste vi stå med den i en lifsgemenskap.
Utan kärlek äro vi döda grenar af lifvets träd.
</p>

<p>
&mdash; Jag har drömt, att en stjärna sade mig detta.
Ja, vördige fader, jag förstår, att vi måste älska det
stora och upphöjda, det som adlar vår tanke, upplyser
vårt förstånd och manar oss ständigt till dygden. Detta
är <em>min</em> kärlek, och han omfattar allt. Hvarför skulle
jag utminutera honom droppvis? Om kärleken uppslukas
af personligheten, förlorar han därmed mänskligheten.
Om han pysslar med små ting, om han är nöjd
med att koka en varm soppa åt tiggaren eller svepa
kappan kring en bortklemad smekunge, huru kan han
då bevara sin stora blick öfver världen? Ja, jag vet
<a id="page-243" class="pagenum" title="243"></a>
väl, att de små sysslorna hafva sin betydelse och sin
förtjenst för mängden af människor, som äro där i sitt
element; men en vis och en drottning få ej slösa bort
sig i öreslantar; de måste beherska millionerna, om de
ej vilja begrafvas under deras tyngd.
</p>

<p>
&mdash; Tänkte jag intet, att min nådiga fröken skulle
taga allt så eftertänkeligt stort? Och detta är sannerligen
prisvärdt af en som blifvit kallad till ett så högt
ämbete. Men där är en hake. Vare sig hög eller låg,
äro vi inga kropplösa tankar, utan fastmer skröpliga
människor, fogade samman af små affekter i hjärtats
ostadighet. Efter vår kärlek intet är Guds kärlek, som
omfattar allt, måste vi tjena Gud i både små och stora
ting, hvar i sitt kall, ty göra vi intet detta, är vår kärlek
lika död, som vår tro är död utan gärningar. Jag behöfver
intet omsäga vår Mästares ord om summan af
lagen, men värdigas komma ihåg, att han tvådde sina
lärjungars fötter!
</p>

<p>
&mdash; Symboler! Det göra ock påfven, konungen i
Frankrike och konungen i Spanien. Vill ni, att jag skall
två mina pigors fötter?
</p>

<p>
&mdash; Det båtar alls intet, om påfvar och konungar
tjena sin nästa med ett högfärdigt hjärtelag för att prisas
af människor. Gud ser till hjärtat. Hållen eder hårdt
vid ödmjukheten, nådiga fröken, och tjenen i Jesu
Kristi kärlek! För oss skall hvar människa vara mänskligheten.
Vi kunna intet tjena det hela utan att tjena det
i dess delar. Drottningens bild och namn stå på alla
småmynt.
</p>

<p>
&mdash; Nog härom, vördige fader. Jag ser väl, att jag
står ensam på berget; därför stiger jag ned. Jag har
tjenare nog; jag vill engång hafva uppriktiga vänner.
Jag har pligter nog; jag vill engång vara fri. Min
<a id="page-244" class="pagenum" title="244"></a>
gamle lärare har varit min förste vän; han skall ock
blifva min siste. Men han är en kyrkans man. Jag
begär af honom <em>ett stort bud</em>, och han gifver mig tusen
små. Hvad skall jag tro om en kyrka, som skickar mig
ut till pigsysslor?
</p>

<p>
&mdash; Käraste fröken ...
</p>

<p>
&mdash; Säg intet mer! Kyrkan är en slaf af bokstafven
och en tyrann för tanken. Kyrkan och jag rymmas ej
under samma tak. Men ni, käre fader, rymmes i mitt
hjärta, så länge jag lefver. Si, så har jag dock en på
berget; kom ihåg mig i dalen! Det är sent, kvällen
faller på, lefven väl! Och om ni någonsin skulle förnimma,
att jag afvikit från edra lärdomar, så minns, att
jag aldrig med dem förblandat läraren själf!
</p>

<p>
Det var någonting hotande i de sista orden, som
kvarlämnade en törntagg i den fromme biskopens själ.
Hvad ville hon? Hvad menade hon? Nej, hon förstod
ej det stora budet om kärleken; hon betraktade det som
en tankefråga, ej som en lifsmakt. Och doktor Johannes
föresatte sig att vid första lägliga tillfälle åter upptaga
detta grundämne för ett helt lifs åskådningssätt.
</p>

<p>
Gästerne skingrades, drottningen blef ensam med
Pimentelli i den gamla Upsala-borgen. När han aflägsnade
sig, öfverskred visaren midnatt. Två sömniga kammartärnor
fördrefvo tiden med dominospel i rummet utanför
drottningens sängkammare. Den ena af dem uppstod
och lade sitt öra till nyckelhålet.
</p>

<p>
&mdash; Där är åter någon inne hos fröken, hviskade hon.
</p>

<p>
&mdash; Det är Rosette, som afkläder fröken, sade den
andra.
</p>

<p>
&mdash; Nej, det är en karlröst. Han talar fort och
ifrigt. Tyst ... nej, jag kan ej höra ett ord.
</p>

<p>
<a id="page-245" class="pagenum" title="245"></a>
&mdash; Rosette har fört någon in genom baktrappan.
Det är som i Stockholm ... Okände tasslare, som ingen
ser, gå in och ut hos fröken om natten. Jean Holm,
som de nu kalla Lejoncrona, brukade smussla in dem i
slottet. För fröken går allting an. Hvad skulle folk
säga, om <em>vi</em> toge mot sådana besök? Stå ej vid nyckelhålet!
Det kan kosta din hals.
</p>

<p>
&mdash; Jag ser något svart ...
</p>

<p>
&mdash; Stå inte där, Lise! Det är ju förskräckligt ...
det kan ju vara den onde själf!
</p>

<p>
&mdash; Nu ställdes en stol framför nyckelhålet. Jag
ser ingenting mer ...
</p>

<p>
Medan de hemlighetsfulla nattliga besöken, som nu
fortfarit på tredje året, ställde tärnornas nyfikenhet på
ett svårt prof, hade drottningen mottagit i sitt fridlysta
sofrum sennor Pimentellis biktfader, pater Guèmes, en
redan äldre jesuit, hvars grå hår kring tonsuren i någon
mån borde tysta förtalet öfver en så opassande tid och
ett ännu mindre passande mottagningsrum.
</p>

<p>
Han talade vacker latin med låg röst, men lifligt
och vältaligt. Hans ärelystnad var att sätta kronan på
sina företrädares omvändelseverk, desse jesuiter &mdash;
Macedo, Malines, Cassati, von Franken &mdash; som insmugit
sig i Sverige under allehanda förklädnader och af hvilka
några blifvit inkallade af drottningen själf. Guèmes utlade
med brinnande nit den romersk-katolska kyrkans
företräden framför alla kätterska villomeningar; huru hon
var den enda som, med sin fasta organisation, sin fortlöpande
tusenåriga tradition och sin obevekliga makt
öfver samveten, kunde bringa reda och enhet i tidernas
förvirrade meningar. Hon ensam var Petri klippa, som
dödsrikets portar ej skulle blifva öfvermäktiga. Utom
henne fanns ingen lycka för jorden och ingen salighet
<a id="page-246" class="pagenum" title="246"></a>
för himmelen. Protestantismen var endast meningen
för i dag, som skulle vara en annan i morgon. Katolska
kyrkan omfattade alla tider och alla samveten.
</p>

<p>
Åhörarinnan visade tecken till otålighet. Hon knöt
öglor och knutar på ett rödt sidenband, lindade bandet
om fingret och lät det åter löpa, utan att tänka därpå.
Hon kände dessa läror; det var ej dem hon efterfrågade.
Hon afbröt talaren och frågade:
</p>

<p>
&mdash; Hvad vill det säga: makt öfver samveten?
</p>

<p>
Pater Guèmes utlade med nödig försiktighet kyrkans
ofelbarhet, som icke tillät ett afsteg från dess engång
formulerade lära.
</p>

<p>
&mdash; Rannsakar ni hjärtan? Klafbinder ni den fria
tanken? utbrast drottningen häftigt.
</p>

<p>
&mdash; Bikten föregår alltid aflösningen, svarade patern,
förvånad öfver detta oväntade myteri.
</p>

<p>
&mdash; Ja, jag vet. Ni har bränt Huss, Savonarola,
Giordano Bruno, ni har marterat Galilei, ni skulle en
dag få lust att bränna mig, om jag ej vore oförbrännelig.
Lämnom det där, pater; vi förstå hvarandra. Det är
inte eder makt öfver tanken som skrämmer mig, den
är ett nonsens; men säg mig: huru uppfattar eder
kyrka den kristliga kärleken?
</p>

<p>
Guèmes utlade vältaligt de goda gärningarnas ofantliga
vigt såsom förtjenst för saligheten. Protestanterne
nöja sig med att uppställa läran; katolikerne tillämpa
henne. Åter förspordes tecken till otålighet.
</p>

<p>
&mdash; Jag känner edra goda gärningar, fortfor Kristina.
Eder påfve Alexander VI:s gärningar ha varit ett föredöme
för prelater och furstar. Jag förstår också, att
edra rike, som bygga kyrkor och kloster eller utströ med
fulla händer guld till allmosor, äro synnerligen förtjente
af den eviga saligheten. Men antag, att någon föraktar
<a id="page-247" class="pagenum" title="247"></a>
en skrymtande välgörenhet, att någon vill utöfva kärlekens
verk i stort, att till exempel någon vill gynna
vetenskaper och konster, såsom de störste af edra påfvar
gynnat dem, och lämnar resten af goda gärningar åt
småfolket; godkänner eder kyrka en kärlek af denna
art? Blir man salig med den?
</p>

<p>
&mdash; Ja, visserligen, såframt en så upphöjd kärlek
framgår ur ett kristeligt sinnelag och i öfrigt iakttager
kyrkans föreskrifter.
</p>

<p>
&mdash; Jag tackar er. Det är dock något; ni torde ej
räkna så noga med förbehållen. I nödfall finnes ju absolution?
</p>

<p>
&mdash; Kyrkan har aldrig vägrat en botfärdig syndare
absolution.
</p>

<p>
&mdash; Botfärdig? Å, ja; hvem är ej botfärdig, när
man behöfver öfverskyla ett snedsprång? Kort sagdt,
vördige pater, det jag ville veta är, om romerska kyrkan
godkänner kärlekens bud, såsom jag uppställer det: att
älska det stora, det upphöjda, det dygdiga, det nyttiga,
äfven om man ej hinner befatta sig med goda gärningar
i smått.
</p>

<p>
&mdash; Eders majestät uppfattar kärlekens högsta bud
som en vis och en drottning bör uppfatta det. Under
skuggan af detta höga beskärm framspira alla kärlekens
ringare frukter af sig själfva.
</p>

<p>
&mdash; Således, om jag besluter mig för att öfvergå till
den romerska kyrkan, räknar jag på fullständig frihet i
alla mina personliga åsikter och handlingar, under villkor
att i yttre måtto underkasta mig kyrkans föreskrifter.
</p>

<p>
&mdash; Eders majestäts höga dygder äro nogsamt kända
af vår helige fader i Rom. Han skall i ett frivilligt
beslut att omfatta den allena saliggörande kyrkan finna
den säkraste borgen för eders majestäts uppriktiga
<a id="page-248" class="pagenum" title="248"></a>
omvändelse och lämna eders majestät fullkomlig frihet
att tillämpa såväl kärleksbudet som andra sedebud enligt
eders majestäts egen upplysta och sant kristliga öfvertygelse.
</p>

<p>
Kristina log.
</p>

<p>
&mdash; Och detta kalla <em>vi</em> samvetstvång! Att iakttaga
ceremonier och tro hvad man vill, göra hvad man vill!
Min Gud, hvarför föra då protestanterne krig? Min
fader var en för stor konung för att strida för prästläror.
Han drog svärdet för att bryta österrikiska husets öfvermakt,
och när detta skett, var målet vunnet. Undskyll,
käre pater, att jag måste le, när jag tänker på hela
detta trassel om dogmerna! Lefva dygdigt och skona
fördomarna, där man ej kan utrota dem; se där den
enda troslära, som förnuftet kan godkänna.
</p>

<p>
&mdash; Den heliga jungfrun skall förläna eders majestät
en fullkomligare insikt om vår kyrkas sanningar, svarade
pater Guèmes, som ej kunde helt undertrycka sin bittert
svikna förväntan om en så hög proselyts nit för den
allena saliggörande kyrkan.
</p>

<p>
&mdash; Jag hoppas det, återtog drottningen med samma
föga andäktiga munterhet. &mdash; Den heliga jungfrun skall
upplysa en så ohelig jungfru som jag om det ogifta
ståndets företräden och mycket annat, som behagar mig
i eder kyrka. Jag kommer till eder, icke för att underkasta
mig nya bojor, utan för att afkasta de gamla.
Skrif till Macedo, att mitt beslut är fattadt. Kan ni
lita på budbäraren?
</p>

<p>
&mdash; Jag skall sända min brorson, hvilken är anställd
vid spanska ambassaden.
</p>

<p>
&mdash; För edert lif, ingen indiskretion! Gå nu till
hvila. Ni har lugnat mina farhågor för romerska kyrkans
efterhängsenhet; det var detta jag ville veta. Minns, att
<a id="page-249" class="pagenum" title="249"></a>
om jag visar påfven och edra prelater tillbörlig vördnad,
fordrar jag i utbyte en fullständig tankefrihet. Jag
önskar eder en rolig godnatt.
</p>

<p>
Pater Guèmes försvann lika tyst som han kommit,
med det intryck, att hans seger liknade hardt när ett
nederlag. Detta skulle likväl förtigas i Rom.
</p>

<p>
&mdash; Hvad skola vi göra med en rebell? ... Tålamod!
Ha vi engång denna <em>rara avis</em> i bur, skall hon ej flaxa
mer ...
</p>

<p>
Drottning Kristina hade länge tvekande öfverlagt
detta steg. Det var nu taget. Hon kände sig lugnare.
Men ett ovisst något inom henne, en efterglans från
stjärnan, jagade sömnen från hennes ögonlock. Hon
behöfde en lättare, en gladare motvikt mot rebelliska
tankar. Hon uppslog en bok, hvars innehåll var så litet
teologiskt som det gärna var möjligt. Och detta medel
lyckades förträffligt. När Rosette inträdde på tå, hade
affällingen från sina fäders tro somnat vid Ovidii Metamorfoser.
</p>

<h3 class="chapter" id="chapter-1-21">
<a id="page-250" class="pagenum" title="250"></a>
21. Stambul Sarai.
</h3>

<div class="motto">
<p class="motto">
Vara så själftillräcklig och nödgas så
plötsligt gifva sig helt åt en annan!
</p>

</div>

<p class="first">
<span class="firstchar">Ö</span>stanvinden kom från Persiens lustgårdar, öfversteg
med slokande vingar Armeniens berg, tog det korta
steget öfver Bosporen och andades ännu rosendoft, när
han med sakta sus sänkte sig öfver Stambuls palatser.
Här tycktes han, trött af färden, gå till hvila i den
milda oktoberkvällen. Hvarför skulle han möda sig med
en längre resa mot den töckniga västern? Han sökte
någon som han icke fann; han hade ett uppdrag från
österlandets stjärnor och förmådde ej utföra det. Vid
mörkningen företog han ännu ett ströftåg kring den förtrollade
staden, förälskade sig i månskenet på Gyllene
hornets små krusvågor, famlade kring Aja Sofias grå
murar, kysste trapporna af seraljen, fann en mjuk matta
vid Lycksalighetsporten, ringlade sig som en hund och
somnade bort.
</p>

<p>
Hon, som han sökte, satt i den nya seraljens
innersta, mest förborgade rum. I den gamla seraljen
bodde en brokig skara af de förre sultanernes många
gemåler, de som man icke dränkt, icke strypt, icke
bortgift hit eller dit för att blifva af med dem. Där
återstodo ännu mer än hundrade fordom sköna, fordom
<a id="page-251" class="pagenum" title="251"></a>
mäktiga änkor med deras barn att underhålla; det var
de, som födt söner eller döttrar åt sultanerne Osman IV,
Mustafa, Murad IV och Ibrahim. Dem, och i synnerhet
Ibrahims nyss så mäktiga änkor, hvilka doftat af ambra
och badat i rosenvatten, kunde man af statsskäl ej
blifva kvitt.
</p>

<p>
I den praktfulla nya seraljen, som bildade en flygel
till sultanens palats, var däremot godt utrymme, medan
den elfvaårige padischan ännu ej behöfde underhålla ett
harem. Han hade dock en gemål, en enda, en sultaninna
till rang och rättigheter, utkorad af honom själf,
signad af mufti och erkänd af rikets store, men ännu
icke <em>chasseki</em>, ännu icke allt hvad en gemål borde vara.
Och det besynnerliga i detta palats, som så ständigt
genomväfdes af alla kvinnolistens intriger och all hersklystnadens
afund, var, att den enda och förtidiga gemålen,
Hagar Sultan, delat i endräkt den nya seraljens
praktfulla våningar med sultaninnan-modern, Ibrahims
änka, en född ryssinna vid namn Tarchan, som gifvit
lifvet åt tronarfvingen, den nuvarande padischan, och
därigenom uppstigit öfver alla sultaninnor till värdigheten
af kalifmoder, <em>validé</em>. En så förtrolig endräkt mellan
två så naturliga rivaler var för de vidskeplige osmanerne
ofattlig utan häxeri. Öfver Hagar Sultan låg det hemlighetsfulla
af en okänd härkomst och mycket guld. Hon
var ej, som de andra, en köpt slafvinna, hon kom, man
visste ej huru, ej hvarifrån, och beherskade från sitt
första uppträdande allt. Det var så som Ginnistans
féer nedstego till de dödlige. Storvesiren Kuprili var
den ende som visste mer, men han behöll det för sig.
</p>

<p>
Den bakom slöjan och harems förhängen dolda
kvinnan ingriper i orientens historia vida mer, än västerlänningen
anar. Slafvinnan, som uppstiger till sultaninna,
<a id="page-252" class="pagenum" title="252"></a>
padischans systrar och döttrar, pascharnes ärelystna
gemåler, alla utspinna sina trådar kring rikets synlige
ledare. Den <em>validé</em>, som regerat före Tarchan, var den
statsklokaste och mest energiska kvinna, som dittills
framträdt ibland osmanerne. Hon hade varit sultan
Achmeds gemål, var Murad IV:s och Ibrahims moder,
Muhamed IV:s farmoder &mdash; en född grekinna vid namn
Mahpeiker, som för sin sagolika skönhet i unga år fått
binamnet <em>Kösem</em>, mångestalten. Högsint och modig,
klok och välgörande, endast alltför hersklysten, hade
hon i trettiotre år, under fyra sultaner, varit rikets
verkliga herskarinna, när hon slutligen störtades genom
ett uppror af spahis och stryptes med ett gardinsnöre.
Hennes efterträdarinna, Tarchan, var svag och eftergifvande;
hon skulle blifva alla gunstlingars lätta byte;
därför ställde Kuprili vid hennes sida en sultaninna, som
i begåfning och energi kunde mäta sig med den berömda
Kösem. Han hade icke missräknat sig. Hagar Sultan
hade fått en underbar makt att vinna och tjusa människor.
Hon hade icke varit två månader i seraljen, innan
hon blef oumbärlig för den unge sultanen, innan Tarchan
såg i henne sitt säkraste stöd, innan rikets store i
divanen lyssnade till hennes råd och janitscharerne, som
till- och afsatte sultaner, voro henne blindt tillgifne.
Kuprili såg sitt verk växa honom själf öfver axlarna;
men han behöll makten, han märkte ej själf huru den
nya sultaninnan ledde hans rådslag, utan att synas göra
minsta anspråk därpå. Under maktens höjder jäste, som
vanligt, stormännens, hofvets, kasernernas afund och
ränker. Hagar Sultan visste detta ganska väl; hennes
regeringskonst var en dans mellan ägg, en jonglörkonst
med skarpslipade knifvar; men hittills hade allt lyckats
henne, och för hvarje fara beslöt hon fördubbla sin vaksamhet.
<a id="page-253" class="pagenum" title="253"></a>
En dag skulle hon dock blifva först chasseki,
sedan validé; hon skulle uppnå sitt ihärdiga mål att
blifva allt, men för att uppnå detta allt, måste hon först
synas vara intet.
</p>

<p>
Då kom ett omslag, som hon minst af alla hade
förutsett: en ny makt trädde oförväntad och oemotståndelig
in i den blifvande validés kloka beräkningar.
</p>

<p>
Seraljens östra flygel var uppförd i tre våningar.
Den nedersta upptogs af vakt och betjening; den andra
beboddes af validé Tarchan; den tredje af Hagar Sultan.
Båda dessa öfra våningar stodo i omedelbar förbindelse
med den unge sultanens dagliga boningsrum, till hvilka
modern och gemålen, allena i hela riket, hade fritt tillträde.
För alla andra var kalifen en halfgud, profetens
skugga, inför hvilken vanlige dödlige endast sällan, under
många ceremonier och mellan skaror af vakt, fingo den
nåden att slå sina pannor mot golfmattan.
</p>

<p>
Tarchan, som skydde bekymmer och omak, älskade
att ostörd få följa sin smak för en utsökt toilett, dyrbara
smycken, välluktande bad, danserskor och musik. Inseendet
öfver den unge kalifens uppfostran tillföll odeladt
gemålen och storvesiren; men hvarje morgon klockan
nio infann sig sultanen hos sin moder för att göra sig
underrättad om hennes hälsa, och hvarje kväll klockan
sex infann sig validé hos sin son för att med honom
höra imamen förrätta <em>ezan</em>, aftonbönen. Hagar Sultan
begagnade mera fritt sina företräden. Hon behöll morgontimmarna
för egna studier under ledning af österlandets
berömdaste vise: juderabbinen Samuel Adorbi, hofastronomen
Hussein Effendi, häfdatecknarne Asif, Weschidi,
Hadschi Khafa, Minarfade och samtidens snillrikaste
resebeskrifvare Ewlia. Dagens öfriga timmar delades
<a id="page-254" class="pagenum" title="254"></a>
mellan statsärenden, ordnandet af seraljen och närvaron
vid den unge kalifens undervisning.
</p>

<p>
Klockan sex infann sig äfven Hagar vid aftonbönen,
alltid omsorgsfullt lämnande företräde åt validé, alltid
försiktigt afväpnande hvarje moderlig svartsjuka. Muezzin
hade slutat sitt entoniga rop från minareten: »Allah
bismillah! Gud är stor. Det finns endast en Gud, och
Muhamed är hans profet.» Hagar Sultan hade efter
bönen för sed att tillbringa ett par timmar i enrum
med sin herre och gemål, den nu elfvaårige sultanen.
Dessa förtrogna aftonstunder hade blifvit för gossen en
vederkvickelse efter dagens läxor och mödor. Han
låg utsträckt på en divan af gult siden med hufvudet
lutadt mot Hagars sköte. Hon hade aflagt slöjan och
bar en sultaninnas dyrbara dräkt, den korta ljusröda
tuniquen (<em>verredsch</em>), sammanhållen af en persisk schal,
vida blå benkläder, guldsydda hvita sidenskor, guldarmband,
ringar, örhängen. Hon var som född för
österlandet. Den, som sett henne förr i hennes snäfva
västerländska dräkt, skulle ha sagt, att hon nu antagit
sin naturliga gestalt.
</p>

<p>
Sultan Muhamed IV var icke mer den gosse om
sju år, som engång räckte Ruben Zevis dotterdotter den
betydelsefulla narcissen. Han hade vuxit fort, var gänglig
i växten, dragen hade blifvit mera obestämda och röjde
något af detta pojkaktiga, halffärdiga, som utmärker den
första ynglingaåldern. Men han var dock en bildskön
ättling af Osmans stam, han förenade med sin rena
orientaliska typ sin moders ryska och sin farmoders
grekiska drag. Det melankoliska, drömmande allvaret i
hans vackra, djupa ögon röjde snarare femton års förtidiga
mognad än de sorglösa elfva åren. En kalif är
aldrig ett barn. Denne gosse hade tidigt invuxit i
<a id="page-255" class="pagenum" title="255"></a>
sin höga värdighet. Han hade vid sju år stadfäst dödsdomar
och landsförvist otrogne tjenare; han hade vid
tio år sagt till en af sina paschar: »gå din väg, du utsuger
mitt folk!» och till en annan: »lyd, eller lägger
jag ditt hufvud för dina fötter!» Och när en öfverdomare,
till hvilken han sade: »tager du mutor, du?»,
vågade svara: »nej, hör, kära barn, hvem har satt i dig
det där?» &mdash; kostade dessa ord både domaren och hans
gynnare hufvudet.
</p>

<p>
Skaran af uppvaktande pager, eunuker och slafvinnor
under kislar-agas befäl hade dragit sig tillbaka
till förrummen. En enda hög, praktfull lampa, mättad
med ambradoft, kastade sitt sken på divaner, sidentapeter,
tunga dörrförhängen och i spegelramar infattade
små fönster. Sultaninnans blick hvilade med tyst välbehag
på den sköne gossen, hennes herre, hennes hjälte,
hennes skötebarn, som en dag skulle blifva i verkligheten
hvad han nu var endast i drömmen, hennes gemål.
Där rörde sig inom henne något underligt, okändt varmt.
Hon förstod icke sig själf; hon kände sig så upplöst i
anblicken af detta barn, som hade hon förlorat all den
själfbeherskning, hvilken härintills varit hennes kraft och
hennes väsens grund. Hon hade i detta ögonblick så
totalt glömt all maktens åtrå, alla själfviskhetens beräkningar,
att hon behöll endast en tanke klar: för denne
gosse kunde hon gifva sitt lif!
</p>

<p>
Hon strök med moderlig ömhet det mörka håret
från hans solbrynta panna och sade till honom:
</p>

<p>
&mdash; Är min själs öga trött?
</p>

<p>
&mdash; Nej, svarade gossen. Jag har fäktat med sabel.
Mustafa aga lät mig hugga hufvudet af en hyena.
</p>

<p>
&mdash; Det skulle han ej hafva gjort. En kalifs händer
böra aldrig befläckas med vilddjurs eller med oskyldigas
<a id="page-256" class="pagenum" title="256"></a>
blod. Dessa helgade händer skola sparas för rättvisan
och för striden mot rikets fiender.
</p>

<p>
&mdash; Mot de otrogne!
</p>

<p>
Och en plötslig blick, upptänd af dervischernes
fanatism, flammade upp i gossens drömmande ögon.
</p>

<p>
&mdash; Mot alla som kränka rikets makt och kalifens
värdighet. Mitt lifs herre skall icke blifva en blodhund,
som hans farbroder Murad, eller en vekling, som hans
fader Ibrahim. Min kalif skall blifva en af de store
kaliferne, ja den störste af alla. Han skall blifva mer
än kalifen Muhamed, som tog Stambul, mer än Sulejman,
som vidgade rikets gränser till Tigris i öster och
Wiens portar i väster. Han skall blifva mer än Alp
Arslan, mer än Dschingis Khan, mer än Timur Lenk.
</p>

<p>
&mdash; Ja &mdash; sade gossen, gripande om det gyllene
fästet af sin lilla damascerade sabelklinga &mdash; jag skall
underlägga mig hela österlandet, som den store Iskander,
och hela västerlandet ända till britternes öar. Jag
skall straffa de otrogne i England för att de dräpt sin
sultan.
</p>

<p>
&mdash; Min kalif &mdash; fortfor Hagar &mdash; skall blifva stor i
välde och makt, men han skall blifva störst i vishet och
mildhet. Han skall blifva som Bagdads store kalif af
Abbassidernes stam, Harun al Raschid, profetens utvalde,
som älskade rättvisan och gynnade vetenskaperna. Han
skall blifva som Cordovas frejdade kalif Abdurrahman;
han skall, själf den visaste, regera ett folk af vise och
furstar.
</p>

<p>
&mdash; Ja &mdash; upprepade gossen envist &mdash; det skall icke
finnas mer än en Gud och en profet. Jag skall utrota
alla hedningar, judar och kristne.
</p>

<p>
&mdash; Hvarför utrota judar och kristne? Vet icke min
kalif, att moslim af dem lärt dyrka den ende Guden?
<a id="page-257" class="pagenum" title="257"></a>
Vår ärorike profet var af Abrahams säd, och alla rätttrogne
hålla den store mästaren af Nazaret i ära nästefter
profeten själf. Min kalif skall vara världens herre,
men han är kallad att vara världens välgörare. Min
kalif skall återgifva det heliga landet åt judarne, ty det
är Guds rådslut af evighet; men äfven judarne skola
erkänna min kalif som sin öfverherre.
</p>

<p>
Den elfvaårige kalifen såg forskande in i dessa
outgrundliga mörka ögon, som betraktade honom, och
frågade:
</p>

<p>
&mdash; Hvarför beder du, att jag skall återgifva det
heliga landet åt judarne?
</p>

<p>
Hon rodnade; hon blygdes för detta barn, som ertappat
henne på andras ärenden.
</p>

<p>
&mdash; Skrifterna &mdash; svarade hon &mdash; säga, att när
judarne återfått sitt land, stundar världens ände, när de
trogne få ingå i Guds paradis.
</p>

<p>
&mdash; Men jag vill ej se världens ände, jag vill blifva
stor för att eröfra världen! utropade gossen.
</p>

<p>
&mdash; Allah skall därtill gifva min kalif tillräcklig tid,
allenast han nu i sin ungdom växer stark i gudsfruktan,
nyttig lärdom, rent hjärta, stora tankar och rättvisa
mot alla.
</p>

<p>
Gossen teg en stund, halft drömmande, halft eftersinnande.
Därefter slog han armarna om sin gemåls
hals, nedböjde hennes hufvud till sig, kysste henne och
sade:
</p>

<p>
&mdash; Hvarifrån är du? Din fader har varit en vis
man, din moder har varit en god validé.
</p>

<p>
&mdash; Du min själs hjärta &mdash; svarade sultaninnan, återgifvande
hans kyss med en ömhet, som hon aldrig förut
känt strömma genom sitt slutna inre &mdash; hvarför frågar
du så? Fråga vinden hvarifrån han kommer och hafvets
<a id="page-258" class="pagenum" title="258"></a>
vågor hvarthän de gå! Allah har varit min fader och
vida världen min stränga moder. Jag är skickad till
dig, såsom Allah stundom skickar en skyddsängel från
paradiset till sina utkorade på jorden. Jag skall lefva
för dig, jag vill dö för dig, men jag kan icke dö före
stjärnornas stund. Du kan stöta mig från dig, du kan
låta mig försvinna, men du kan ej tillintetgöra mig. Du
är profetens skugga; jag är din skugga.
</p>

<p>
&mdash; Reis effendi Schamisade säger, att du förhäxat
mig, inföll gossen med ett blekt smålöje. &mdash; Han säger,
att du vill göra mig till en dervisch och uppsätta min
broder Sulejman på kalifernes tron. Jag vill lägga
Schamisades hufvud för dina fötter, när du begär det;
men hvad skall jag göra med min broder Sulejman?
</p>

<p>
&mdash; Min kalif skall icke lyssna på löst tal. Låt
Kuprili bevaka Schamisade och landsförvisa honom, om
han beträdes med stämplingar. Min kalif har fyra
bröder: Sulejman, Achmed, Murad och Selim; därtill
sex systrar: Fatima, Gehver, Bibt, Kia, Alsche och Atika,
af hvilka de tre äldsta äro bortgifta vid tre års ålder.
De äro alla barn och kunna ej vara brottsliga. Min
kalif skall ej rasa mot sitt eget hus, som tyrannen
Murad och de blodige sultanerne. Min kalif skall vinna
bröder och systrar med ädelmod.
</p>

<p>
&mdash; Jag vill låta dem lefva. Men den, som vågar
peka ett finger åt din skugga, honom skall ske som det
skett Hefarpara<a class="fnote" href="#footnote-10" id="fnote-10">[10]</a>, att huggas i tusen stycken. Kuprili
säger, att drottningen af Sverige förolämpat dig. Jag
skall skicka mina janitscharer att ödelägga hennes land
och göra henne till din slafvinna.
</p>

<p>
<a id="page-259" class="pagenum" title="259"></a>
&mdash; Mitt lifs sol, det är långt till Sverige. Drottningen
har icke förolämpat mig, hon har skickat mig
sina skor till bevis på sin vänskap. Men nu utropar
muezzin nattens timmar från minareten. Minns du Scheheradzades
sköna saga, som jag berättat för dig, när
kalifens fot ännu fick plats i gasellens fotspår? När
aftonrodnaden slocknar och solen går ned bakom de blå
bergen i Ginnistan, då tänder Allah sina stjärnor att vaka
öfver de rättfärdiges sömn på jorden. Vid hvarje bädd
står en fé med ett spjut af stjärneld; dess skaft tränger
ned till jordens innandöme, dess spets uppstiger till
stjärnans medelpunkt, och mellan himmel och jord
finnes intet som då kan stå den rättfärdige mot eller
göra honom en skada. Sof väl! Jag känner din stjärna;
hon är tvillingssyster till min.
</p>

<p>
Hagar Sultan uppstod, räckte sin arm åt den sömnige
gossen och ledde honom till sofkammaren, där han
mottogs och afkläddes af sin forna amma, en arabisk
slafvinna vid namn Sindar, Hagars förtrogna. Därefter
öfvertygade hon sig, att nattlampan icke led brist på
olja, att alla ingångar voro besatta med pålitlig vakt,
ringde på sina svarta slafvinnor och försvann i trappgången
till den öfversta våningen.
</p>

<p>
Slafvinnorna kvarstannade på vakt i de yttre rummen,
Hagar blef ensam med sin trogna Sabina. Ett bref från
Ruben Zevi hade anländt med dufvoposten.
</p>

<p>
»Min dotter &mdash; skref juden &mdash; Israels hopp nalkas
sin fullbordan, på samma gång mina dagar nalkas sitt
slut. Jag har indragit allt guld jag förmått för att köpa
af sultanen det heliga landet. En välrustad här af
11,000 man, hälften judar och hälften araber, står i
Alexandria, beredd att under din broder Benjamins befäl
inskeppa sig till Aleppo. Nu behöfves endast sultanens
<a id="page-260" class="pagenum" title="260"></a>
ferman, för att Israel skall återvinna sina fäders arfvejord.
Köpesumman har afgått under säker eskort till
huset Argyropulos i Konstantinopel, att utväxlas emot
fermanen, hvilket bör ske inom den 14 Veadar, purimshögtiden,
lagens år 5,413 och efter Hedschra det 1,063:dje.
Detta skall vara ett jubel- och klangår för all Abrahams
säd. Israels Gud beskydde sin tjenare och hans barn,
att våra ögon må se hans herrlighet!»
</p>

<p>
Den otacksamma! Hon lade brefvet förströdd i det
dyrbara elfenbensskrin, som tillsändts henne af drottning
Kristina. När hon mottog detta skrin, hade hennes
första vredgade tanke varit att återsända drottningens
halfslitna skor genom en fången svensk med afskurna
öron. Nästa tanke blef att kasta gåfvan i elden. Nu
var Kristina glömd. Allt som hittills upptagit och fängslat
denna ständigt så själfmedvetna, ständigt så vida kringblickande,
så oaflåtligt efter makt och kunskaper törstande
ande, var nu med ens bortsopadt som ett töcken för
morgonsolen. Så helt var hon uppslukad af en alldeles
ny, aldrig anad känsla, att allt som ej låg inom dess
trollkrets föreföll henne likgiltigt. Hon förstod, att morfaderns,
Ruben Zevis, högsta och innerligaste älsklingstanke,
hans lifs djupast fördolda och ihärdigt eftersträfvade
mål &mdash; det mål, för hvilket han ett långt lif igenom
samlat, grundat och planlagt &mdash; nu hade mognat till en
afgörande handling. Judarne skulle återvinna Zion och
det förlofvade landet, Israel skulle rotfästa sig där och
grunda det världsherravälde, hvarpå detta folk, i all sin
förskingring, all sin förnedring, aldrig upphört att hoppas.
Hon, Hagar, skulle därtill vara det kraftigaste redskapet
genom sitt inflytande öfver sultanen och hans maktägande
råd. Därför var hon ju Ruths dotter; därför
hade hon blifvit hitsänd, därför skulle hon blifva sultaninna
<a id="page-261" class="pagenum" title="261"></a>
och validé. Hon skulle beherska österlandet för
att återupprätta Israels folk, för att lyfta världshistorien
ur dess hakar och där införa ett nytt messiasrike.
</p>

<p>
Men hvad angick henne allt detta nu? Hvad betydde
för henne en gubbes drömmar? Hvad rörde det
henne, om judar eller osmaner herskade i Jerusalem?
Endast ur en synpunkt rörde det henne. Osmanerne
voro svartsjuka om sitt välde och ännu svartsjukare om
sin tro. Abraham var deras patriark, knappt mindre än
judarnes. Skulle de förlåta en kalif, att han sålde
Abrahams graf? Detta måste betänkas, innan hon
utsatte <em>sin</em> kalif för en fara. Men nu voro hennes
tankes vingar sammanvecklade som en fjärils vingar i
det gyllene skalet, ur hvilket de en dag skola flyga till
frihet. Hon förmådde ej tänka, ej räkna ... gossen,
gossen uppfyllde allt! Hon hade nedsjunkit i divanen,
dolde sitt ansikte i en kudde och grät af okänd
lycka ...
</p>

<p>
&mdash; Skall jag ej afkläda ers höghet? frågade Sabina
varsamt, undrande öfver detta drömmeri, som var så
olikt hennes alltid vakna, alltid klartänkta forna jungfru
från Riseberga.
</p>

<p>
Intet svar.
</p>

<p>
&mdash; Skall jag läsa en psalm ur psaltaren?
</p>

<p>
Intet svar.
</p>

<p>
Sabina var en praktisk afkomling af det förståndiga
Nerike. Hon hade vid sina fyrtio år nödtvungen fogat
sig i sin underliga nya ställning, med den ärelystna
förhoppningen att kunna tjena ihop ett bördigt hemman
vid Hjälmarens stränder. Hon rådbråkade litet turkiska,
bar slafvinnornas huckle, var foglig mot dessa stackare
och så väl liden, som en afundad gunstling kunde hoppas
att vara. Men nu brast hennes tålamod.
</p>

<p>
<a id="page-262" class="pagenum" title="262"></a>
&mdash; Se så, nu ha de kollrat bort henne med sitt
Illah och Illah! utbrast hon harmsen. Hvad skall en
kristen människa annat än förtorka i hjärtrötterna utan
präster och sakrament på fem långa år!
</p>

<p>
Plötsligt uppreste sig Hagar, strök det svarta håret
från pannan och frågade:
</p>

<p>
&mdash; Sabina, har du haft någon kär, den tiden du
själf var ung?
</p>

<p>
&mdash; Så hon frågar! Gud Fader i himmelen, släkt
och vänner på jorden måste ju en fattig människa hålla
kära.
</p>

<p>
&mdash; Jag menar någon, för hvilken du velat lefva och
dö. En ung karl ... eller ett barn?
</p>

<p>
&mdash; Sicken fråga! Nog ha de flaxat kring mig som
kring andra unghöns, men älskog och väderlek komma
på ett ut. Hvem skulle ej vara blider emot beskedliga
barn? Syster mins Petter, som jag en tid hade i tukt,
si för honom var intet annat råd, än riset vid dörrposten,
byxorna spända och mästarn bad hälsa på rätta
stället.
</p>

<p>
&mdash; Gaf sig din gifta syster med kropp och själ åt
sin herre och man?
</p>

<p>
&mdash; Det må den veta, som gifvit sig under träldom.
Jag tänker, att fattiga själen gifver en ärlig hustru inte
till spillo. Valborgs gubbe hade en annan käresta, skam
att bekänna, och det var ölkruset. Så nog fick hon se
om&rsquo;en, när stackarn var fotfallen.
</p>

<p>
&mdash; Jag menar: kunde hon hoppa i strömmen, om
det gällde att bärga sin mans lif?
</p>

<p>
&mdash; Hur skall jag veta det? Han söp ihjäl sig på
torra landet.
</p>

<p>
Nej, här var ingen vån till att söka ett svar på
hjärtats djupaste gåtor. Ensam, som hon varit i hela
<a id="page-263" class="pagenum" title="263"></a>
sitt lifs tankevärld, förblef hafvets irrande spån lika
ensam i den nya värld, som nu uppstått inom henne ur
det toma mörkret af hennes själfviska tillvaro. Hon
bortsände Sabina, satte sig halfklädd vid det förgallrade
fönstret emot Bosporens svarta vattenspeglar och sökte
sin stjärna. Planeten var osynlig; intet ljus från höjden
sände en stråle ned öfver lifvets olösta frågor. Hafva
tänkt så mycket, lärt så mycket, hoppats så mycket och
vara så hjälplöst okunnig i det första af alla spörsmål,
som vakna i en ung kvinnas innersta! Vara så själftillräcklig
och nödgas så plötsligt gifva sig helt åt en
annan! Beherska allt, vara så medveten om sin öfverlägsenhet
och så oväntadt förlora sitt säkra fäste! Vara
beredd på hvarje öfverraskning och dock stå så handlös
inför ett vågsvall ur okända djup! Vara tjugusju år,
älska för första gången och älska ett elfva års barn!
</p>

<hr class="footnote" />

<p class="footnote">
<a class="footnote" href="#fnote-10" id="footnote-10">[10]</a> Hefarpara, tusenstyckad, kallades den år 1648 afrättade
storvesiren Achmed, hvars kropp sönderskars af pöbeln i bitar
att begagnas som botemedel mot gikt.
</p>

<h3 class="chapter" id="chapter-1-22">
<a id="page-264" class="pagenum" title="264"></a>
22. På tredje trappsteget.
</h3>

<div class="motto">
<p class="motto">
Hon, som var allt, skulle nu blifva
intet. Han, som var intet, skulle
nu blifva allt.
</p>

</div>

<p class="first">
<span class="firstchar">S</span>må och stora tilldragelser kedja sig stundom tätt
vid hvarandra, utan att man kan upptäcka ett samband
emellan dem. Det finnes där, men det synes icke.
</p>

<p>
Maj månad 1654 begynte därmed att drottning
Kristina, efter engelsk sed, gästade i Upsala protektorn
Oliver Cromwells sändebud lord Bulstrode Whitelocke
såsom hans <em>Valentine</em>, hans för denna dag i all ärbarhet
utkorade käresta.
</p>

<p>
&mdash; Nu skola vi utropa republiken! yttrade Kristina
i sitt glada lynne till <em>la belle comtesse</em>, Ebba Sparre,
samt Tott och Ulfeld, som åtföljde dem.
</p>

<p>
Om därtill endast behöfdes puddingar, äggkakor,
syltadt villebråd, claret, frukter och andra läckerheter
ända till bakelserna <em>bons chrétiens</em>, hade den svenska
högadeln visserligen denna dag uppnått sitt drömda mål,
republiken Sverige. Drottning Kristina glömde, att republiken
England uppstått på en konungs schavott. Hon
sade sig denna dag hafva ätit tre eller fyra gånger
så mycket som vanligt. Hon nedlät sig ända till att
fråga huru man kunnat förvara engelskt smör så friskt
<a id="page-265" class="pagenum" title="265"></a>
i fem månader, hvartill svarades, att man låtit det ligga
i mjölk öfver natten. Och Cromwells sändebud kunde
ej nog berömma hennes majestäts stora insikt i hushållningen.
</p>

<p>
Den 10 Maj gamla stilen bortdansade en brud sin
krona i Upsala slott aftonen förrän en drottning bortdansade
sin. »Äfven kronan är en vacker flicka,» sade
drottning Kristina, när hon gaf korgen åt sin kusin pfalzgrefven,
som skulle efterträda henne på tronen.
</p>

<p>
Denna frejdade drottning knöt gärna för andra de
ömma band, som hon hade förnekat sig själf. Nu firade
hon ett bröllop i slottet för sin hofjungfru Gjörvel
Sparre med generalmajoren och nyss utnämnde guvernören
i Riga friherre Krister Horn till Åminne. Dagen
och timmen hade sin märkeliga betydelse. Härolden
hade på förmiddagen under trumpetskall förkunnat riksdagens
öppnande följande dag, och alla visste hvad
denna riksdag innebar. Upsala var bräddfullt af resande,
som från alla delar af riket tillströmmat för att öka den
redan förut ansenliga trängseln, hvilken hofvets och riksdagens
därvaro föranledt. Hövindar, loft och närmaste
byar voro öfverbefolkade. Främmande hofs kunskapare
och nyfikne utlänningar armbågade sig fram på de trånga
gatorna.
</p>

<p>
Tillredelserna för morgondagen upptogo så mycken
tid, att bröllopsgästerna anlände till slottet först klockan
half elfva på aftonen. Där var hofceremoni redan vid
ditfärden. Främst åkte hofstaten, därefter grefvarne,
sedan riksråden, sedan riksamiralen, därefter brudens
giftoman, riksrådet Bonde, sedan ambassadörerne och
sist brudgummen i drottningens vagn. Vid trappan mottogos
de af ceremonimästaren von der Linde och fördes
till audiensrummet, där drottningen befann sig med
<a id="page-266" class="pagenum" title="266"></a>
bruden och hofdamerna. Brudgummen kysste först
drottningens, sedan brudens hand, hvarefter alla öfrige
följde exemplet. Bruden och brudgummen voro båda
klädda i hvitt taft, han med rika guldbroderier, hon
öfversållad med diamanter i kronan, halsbandet, gördeln
och med en stor juvel i bröstnålen, hvilka dyrbara
smycken sades vara lånade af drottningen för dagens
högtidlighet.
</p>

<p>
Samma rangordning iakttogs vid intåget i stora
salen, där drottningen tog plats mellan brudparet. Riksrådet
Bonde intygade i ett tal familjerna Horns och
Sparres berömliga anor, anhållande om hennes majestäts
samtycke till föreningen, och när detta gifvits med en
nådig nick, skedde vigseln. Därefter framträdde två
grefvar med facklor &mdash; det var numera ingen brist på
grefvar i Sverige &mdash; och förde brudparet under musik
kring salen i hvad en nyare tid kallat polonäs. Fackeldansen
blef därpå allmän, brudgummen bjöd drottningen
sin arm, bruden fördes af Whitelocke, hvilken eftervärlden
har att tacka för denna bröllopsskildring; alla
kavaljerer med berömvärd skicklighet undvikande att
fläcka damernas klädningar med facklornas vaxdroppar,
men själfve desto mera utsatte för märken af denna
lysande polonäs.
</p>

<p>
Efter fackeldansen började ringdanserna. Ingenting
i dem liknade nutidens svindlande polskor. Det var
<em>allemande</em>, <em>bourrée</em>, <em>chaconne</em>, <em>courante</em>, franska och
tyska danser, senare äfven svenska; måttlig takt, mycken
värdighet, afmätta, noga föreskrifna steg, som inlärts i
dansskolor, förutan hvilka ingen ung person kunde göra
anspråk på finare sällskapston. Ingen tilläts vända
ryggen åt en dam, minst åt drottningen, men hennes
majestät sörjde själf för att brydsamma felsteg knappt
<a id="page-267" class="pagenum" title="267"></a>
kunde undvikas. Hon var midt i ringen, man visste ej
alltid hvar; hennes otåliga, lifliga lynne sprang förbi
musikens långsamma takt; det roade henne att gyckla
med den etikett, som hon själf infört och på hvilken
hon vid andra tillfällen höll så strängt. När man såg
henne skämta med brudparet, uppmana de gamle riksråden
att deltaga i dansen och med halft trug släpa
dit med sig den femtioårige Whitelocke &mdash; han, som för
fem år sedan tigande samtyckt att hugga hufvudet af en
konung &mdash; undrade väl mången, om hon i morgon skulle
med samma lätta mod bortdansa <em>sin</em> krona.
</p>

<p>
Det led in på natten, klockan slog två, Whitelocke
tänkte på morgondagen, som alla tycktes hafva glömt,
och lät förnimma, att drottningen var en tyrann. Yttrandet
frambars, Kristina frågade med förställd undran
hvad han menade.
</p>

<p>
&mdash; Jag har icke upptäckt något tyranni i Sverige
förrän nu, svarade engelsmannen. Eders majestät är
nog grym att så länge neka två unga nygifta den lyckan
att äga hvarandra odeladt.
</p>

<p>
&mdash; Ingenting värre? Dansen må sluta.
</p>

<p>
Och dansen slutade. Men därefter var ännu supé
med dess ceremonier. Majmorgonen lyste med redan
högt buren sol in genom slottsfönstren, när bröllopsgästerne
sökte sin korta hvila.
</p>

<p>
Få timmar därefter, den 11 Maj, voro alla fötter i
rörelse, alla ögon och öron öppna. I södra delen af
Upsala slott var en stor, två våningar hög sal inredd
till rikssal, behängd med dyrbara tapeter och försedd
för stånden med dubbla rader af rödklädda bänkar,
mellan hvilka en öppen gång var lämnad i midten. I
salens öfra ände, på en tre trappsteg hög plattform, stod
den silfvertron, som grefve Magnus förärat drottningen
<a id="page-268" class="pagenum" title="268"></a>
fem år förut; på tronen en rikt broderad sammetsdyna
och öfver densamma en lika broderad tronhimmel af
karmosinröd sammet. Till vänster väntade fem röda
taburetter de fem höge riksämbetsmännen och nedanför
dem i en halfcirkel tjugutre dylika taburetter rikets råd.
Läktare och gallerier på tre sidor af salen inrymde
platser för de talrike åskådarne.
</p>

<p>
Klockan kort före nio inträdde bondeståndets talman
med sin staf och de åttio riksdagsmännen af sitt stånd
för att intaga sin andel af bänkraderna till höger om
tronen. Efter dem kom borgareståndet, hundratjugu
man starkt, med sin talman i spetsen och satte sig på
bänkarna till vänster. Därefter följde ridderskapet och
adeln, omkring tvåhundra till antalet, med sin stafprydde
landtmarskalk friherre Erik Fleming, och satte
sig till höger framför bönderne. Om man får tro
Whitelocke, inträdde vid detta tillfälle sist och förnämst,
som fordom i hierarkins dagar, ärkebiskopen med sin
staf och fem eller sex biskopar samt omkring sextio
präster med långa skägg, sättande sig till vänster framför
borgareståndet. Medan prästerne gingo uppför gången,
reste sig alla de öfriga stånden med obetäckta hufvuden,
och när prästerne påsatte sina hattar, gjorde de öfrige
sammaledes. Med samma ceremoni hälsades riksråden,
som anlände en kvart timme senare, och slutligen drottningen
med sin talrika hofstat.
</p>

<p>
Drottning Kristina i sin guldbroderade svarta sammetsdräkt
med konungamanteln, uppburen af pagerne,
hade nu, som alltid, vuxit i jämnhöjd med den ställning
hon intog. Hon var blek, som ju de kunde föreställa
sig, hvilka sett henne dansa en stor del af natten och
säga farväl klockan inemot fyra på morgonen; men
intet spår af trötthet kunde förmärkas i hennes lugna,
<a id="page-269" class="pagenum" title="269"></a>
majestätiska hållning; ingen skymt af nattvak beslöjade
denna stora, klara, allt omfattande blick. Hennes utseende
hade sedan flera år förlorat ungdomens första
friskhet; hyn hade mörknat, växten blifvit mera satt,
blicken skarpare, den buktiga örnnäsan mera framstående.
Men hon var dock Kristina, som ingen annan; hvarje
rörelse värdig, hvarje blick en kungsblick, hvarje ord
ett kungsord. Hon gick mellan de bugande lederna,
som endast en drottning går mellan lederna af ett edsvuret
folk, fri och obesvärad, hälsande mera med
blicken, än med hufvudets böjning, lätt och behagfullt
åt alla sidor, trädde uppför de tre trappstegen och
satte sig på sin tron. Hofpersonalen trädde tillbaka.
Dörrarna stängdes, drottningen såg ned på sitt församlade
folk.
</p>

<p>
Riksdagen 1654 står inristad på historiens blad.
Det var här rikskanslern Axel Oxenstjerna vägrade att
uppläsa trontalet. Han, som svurit sin konung att bevara
Sveriges krona på dotterns hufvud, ville ej för
ständerna förkunna hennes tronafsägelse. Och det var
då Kristina oförberedd höll till de församlade ständerna
detta vackra, frimodiga tal om sin afsikt att nedlägga
kronan, hvilket framlockade tårar i mångas ögon och
skulle ha varit ett mästerstycke af vältalighet, om det
så framgått ur hjärtat, som det framgick ur ett klart
omfattande, förstånd och ett säkert gehör för hvad hon
i detta ögonblick <em>borde</em> säga.
</p>

<p>
Den ende som lade ett hjärtats ord till föregående
talares smickrande underdånighet, var bondeståndets
talman.
</p>

<p>
&mdash; Ack, min Gud, hvad tänker eders majestät göra?
Öfvergifva oss, som älska eder så mycket! Kan eders
majestät få något bättre än hon nu har? Hvar skall
<a id="page-270" class="pagenum" title="270"></a>
eders majestät få ett sådant rike igen? Eders majestät
skall ångra det, när det är för sent. Fortfar, och drag
lasset, så länge I lefven; vi skolom göra vårt bästa att
lätta bördan. Eder fader var en hederlig man och god
konung, I ären hans enda barn. Prinsen är ock en
hederlig man, och honom skolom vi lyda, när hans tid
kommer; men från eder vilja vi icke skiljas, så länge
I lefven; dragen eder icke ifrån oss!
</p>

<p>
Styf och rak, utan bugningar, klef den rättframme
tolken för Sveriges och Finlands bönder upp till tronen,
kysste två gånger drottningens hand, vände henne därefter,
lika styf, ryggen, upptog en liten näsduk, torkade
sina rinnande tårar och satte sig på sin plats för att
åter lämna ordet åt statskonstens skrufvade vältalighet.
Han visste väl, han som andra, hvar skon klämde, men
det var förunderligt med drottning Kristina, att där hon
framträdde, där hon talade eller endast såg på en, där
lyfte hon allt och alla till sig, som hade där aldrig varit
en knut på regeringens tråd; och det förunderligaste
var, att hon trodde detta själf. Hennes ensliga storhet,
tronens faror och rådets maktlystnad hade tvungit henne
till så mycken förställning, att mången misstänkte förställning
i allt. Men sådan var icke den värld af drömmar,
i hvilken denna ovanliga drottning lefde. När man
sade till henne, att hon regerat vist, var hon öfvertygad
därom, och när bonden sade till henne: eders majestät
är oss kär, var hon lika öfvertygad om hans uppriktighet.
Hennes svar var lika uppriktigt: det kunde till och
med vara varmt, men det var ett eko från klippväggar;
det var ett återljud af henne själf, sådan hon var <em>i den
stunden</em>.
</p>

<p>
Sedan riksdagen förklarats öppnad och propositionen
upplästs, åtskildes drottning och ständer, de senare för
<a id="page-271" class="pagenum" title="271"></a>
att med rådet och sig emellan besluta om drottningens
underhåll efter afsägelsen. Hennes fordringar voro ej
ringa, snarare egnade att afkyla mera varma undersåtliga
känslor. Hon begärde, bland mycket annat, äfven öar,
städer och landskap, som hon själf redan bortskänkt åt
andra. Mången tyckte, att hon ville sälja sin krona så
dyrt som möjligt, men äfven de förstodo henne orätt.
Sveriges rike var för henne arf och eget, såsom för
gamle kung Gösta. När hon nu frivilligt gaf det mesta
ifrån sig, hvarför skulle hon ej behålla den lilla återstod,
som mest behagade henne?
</p>

<p>
Cromwells ambassadör blef icke litet förvånad, när
han, efter en natt som den förra och en dag som denna,
ånyo afhämtades i vagn klockan elfva på aftonen för
att fortsätta generalmajor Horns och jungfru Gjörvel
Sparres bröllopsfest. Riksdagen och tronafsägelsen förekommo
honom endast som en tillfällig paus mellan två
nätters dans.
</p>

<p>
Samma ceremonier, samma hof, samma brudpar och
samma drottning: icke ens riksråden saknades, så många
som hade krafter och lust att vaka flera nätter å rad.
Drottningen intog sin plats under pukors klang och
trumpetstötar. En kavaljer frambar till bruden en silfverspira,
omlindad med taft i Hornska familjens färger, och
höll spiran vågrätt framför henne, medan riksrådet
Bonde med tolf besläktade vittnen intygade, att brudgummen
samma dag på morgonen gifvit bruden 2,000
dukater i morgongåfva. Spiran nedlades för brudens
fötter som ett tecken af hennes herravälde, alla gjorde
en reverens för drottningen, såsom den högsta suveränen,
och därpå kastades spiran ut genom fönstret till borggården.
Där rann vin för folket, där syntes i den halfljusa
majnatten hufvud vid hufvud af åskådare, alla
<a id="page-272" class="pagenum" title="272"></a>
händer sträcktes att uppfånga den tillspillogifna klenoden,
och de, som icke lyckades vinna bytet, slogos om trasor
af det taft, hvarmed spiran var omlindad.
</p>

<p>
Efter denna bullersamma strid, som hofvet åsåg från
fönstren, börjades åter en fackeldans, liksom kvällen
förut. Efter facklorna följde åter franska och andra
ringdanser, efter dem åter supé med ceremonier och
slutligen åter afsked vid klart solsken i majmorgonen.
</p>

<p>
Så fortgick det Maj månad igenom, hela den korta
återstoden af en regering, som hade förkunnat sitt snara
slut. Var där sol i dess segrande morgon, skulle där
vara glans i dess flyende afton. Så mycket utströdt
guld, så många lysande lustbarheter, så många frikostigt
utdelade nya höga ämbeten, titlar, värdigheter, nådebevis
&mdash; och så mycken skuldsatt fattigdom, så många
bittra tvister, så många hemliga missnöjen, så mycken
tyst förväntan på slutet samt efter slutet på bättre dagar!
Det var på denna underliga mellantid mellan början till
slutet och slutet själf, som alla öron voro uppfyllda af
skvaller, medan ingenting ännu fick sägas högt, men allt
kunde hviskas och allt troddes. Det var utsädestiden
för den frodiga skörd af halfva sanningar, som sedan
blefvo hela skandaler och gingo kring Sveriges rike
som eftermälen, från hvilka historien icke ännu i dag
blifvit helt rentvagen. Det var då man begynte af en
fjäder göra sju hönor, af en gunstling en älskare och
af ett halfförstådt ord en betecknande anekdot. Det var
då Kristina skulle ha sagt om sitt folk, när där spordes
om missväxt i landet: kunna de ej vara nöjda med
bröd och sill? Och om sina bönder skulle hon hafva
sagt: den bonde, som själf drager sin plog, är den
bäste bonden. Ja, det är ganska visst, att denna drottning
gycklade månget obetänkt ord, hvilket senare utlades
<a id="page-273" class="pagenum" title="273"></a>
i annan mening; men lika visst är, att hon delade med
sin efterträdare Gustaf III äran att ha varit bättre än
sitt rykte.
</p>

<p>
Där låg ett otrefligt falskt skimmer öfver denna Maj
månad 1654; den kunde förliknas vid en slottsbrand.
Bakom lusteldarna såg det förvånade Sverige Vasahuset
uppgå i rök. Upplösning tärde på alla maskor af styrelsens
trådar, ovisshet kom alla tankar att famla i
mörker. Hvad än de höge herrarne månde säga, folkets
blick var ofrånvändt riktad mot tronen. Hon, som var
allt, skulle nedstiga till intet; han, som var intet, skulle
nu blifva allt. Hvarför icke? Sämre var ej att frukta,
bättre kunde man hoppas, men hvarför bytte de två?
Honom förstod man, henne icke. En sade: hon är trött
att regera; den andre: hon har intet mera kvar att bortskänka,
än kronan; den tredje: hvem kan beräkna en
kvinnas nycker? Den fjärde sade: riksfålen skenar, hon
tappar tygeln, hon lämnar den åt en man. Men såg hon
då ut som hade hon tappat en tygel ur trötta händer?
Aldrig hade hon varit mindre försagd, aldrig mera
konungsligt hög. Hvarför abdikerade hon? Ville hon
gifta sig med Tott eller med Pimentelli? Hon, som försmått
Carl Gustafs hand? Nej, därtill var fröken Kerstin
dock alltför klok.
</p>

<p>
Så höll, under väntans dagar, allt yttre ihop, men
allt inre föll sönder &mdash; tankar, känslor, beräkningar.
Hofvet dansade nätterna genom; hvem ville ej då taga
lifvet lätt? Den stormodiga unga adeln frossade i
dryckeslag, tågade larmande kring gatorna, knäböjde på
torgen och drack under skrålande lefverop drottningens
skål. Småfolket undrade, skvallrade, slogs ena kvällen
med skarorna af betjening, som uppfyllde staden, och
lät sig andra kvällen behaga vin eller öltunnor gratis.
<a id="page-274" class="pagenum" title="274"></a>
Politik och trosfrågor inmängde sig än här, än där i
gatupploppen; Sverige var ju en stormakt. Whitelocke,
en konungadråpares sändebud, såg sitt hus på
sena kvällen anfallet af en ursinnig hop rojalister och
räddades endast genom portarnas fasthet. Pimentellis
papistiska gudstjenst stördes af hotande folkskaror.
Detta blott få steg från drottningen, rådet och rikets
ständer. Hvar och en kände, att det gick utför, utför,
men hvart?
</p>

<p>
Ändtligen skedde renunciationsakten, när drottning
Kristina nedlade och Carl Gustaf mottog svenska kronan,
tisdagen den 6 Juni gamla stilen i Upsala slott. Det
var då Axel Oxenstjerna »hade lefvat en dag för länge».
</p>

<p>
Den i Sveriges och många andra länders historia
ensam stående tilldragelsen är tillräckligt känd och
skildrad förut. Några få drag ur en samtida närvarande
riksdagsmans anteckningar må bevittna Kristinas fallande
krona.
</p>

<p>
Klockan sex på morgonen voro ständerna församlade
i rikssalen. Klockan nio kom hennes majestät, åtföljd
af hans kungliga höghet Carl Gustaf och rådet, hvitklädd
i fullständig kröningsornat, med krona på hufvudet,
spiran i högra, riksäpplet i vänstra handen. Ingen blekhet
förrådde denna gång nattvak och dans. Ingen uppstigande
rodnad antydde någon ovanlig sinnesrörelse.
Kristina behöll sin vanliga färg; blicken var lugn, hufvudet
högburet, gång och hållning lediga, behagfulla,
majestätiska. Hon var, nu som alltid, situationen vuxen
och medveten om att hon sista gången uppträdde som
regerande drottning.
</p>

<p>
Tre trappsteg ledde till tronen. Till höger nedanför
dem stod Carl Gustaf, bakom honom de fem höge riksämbetsmännen,
på båda sidorna rikets råd, trettiotvå
<a id="page-275" class="pagenum" title="275"></a>
närvarande af fyrtioåtta; vidare till höger präster och
bönder, till vänster adel och borgare. Ceremonierna
liknade dem vid inträdet den 11 Maj. Shering Rosenhane
uppläste afsägelsebrefvet, som var textadt på pergament
med det stora kungliga sigillet och innehöll undersåtarnes
frikallande från trohetseden, afträdandet af
kronan åt hans kungliga höghet Carl Gustaf samt drottningens
därvid fogade villkor och underhåll. Efter
uppläsandet öfverlämnades brefvet åt tronföljaren, som
under djupa reverenser uppsteg till tronen för att öfverlämna
det åt drottningen och därpå, lika vördnadsfullt,
nedsteg igen.
</p>

<p>
Nu aftog drottningen själf sin krona, räckte henne
åt Per Brahe, öfverlämnade svärdet åt Lars Kagg och
äpplet åt Herman Fleming. Därpå framträdde två kammarherrar,
som afklädde henne konungamanteln, och sålunda
beröfvad alla konungslighetens insignier, nedsteg hon
från tronen, stannade på första trappsteget, likasom
tvekande att gå vidare, trädde ned på det andra, dröjde
också där och blef stående på det tredje och sista. Där
höll hon detta berömda afskedstal, som återljuder genom
häfderna, tackande Gud, sin barndoms förmyndare,
rikets ständer och alla undersåtar, lofvande att än vidare
intet annat söka än rikets välfärd, hvilken hon förklarade
vara enda orsaken till hennes tronafsägelse. Talet
varade en god half timme. »Och var det till att förundra,
att, ändock hon så bevekeligen talte, att hon
uttryckte tårar ur många människors ögon, dock kunde
hon ifrån gråt sig själf hålla, ehuruväl hon esomoftast
därtill inklinerade och talte ganska gråteligen och med
sorgelig stämma.»
</p>

<p>
Detta afgörande ögonblick var måhända det enda i
drottning Kristinas lif, när själfva förtalet glömde att
<a id="page-276" class="pagenum" title="276"></a>
påbörda henne förställning, när hon af alla erkändes
vara hvad hon dock alltid var &mdash; sig själf. Samtiden,
för hvilken hon var en gåta, och eftervärlden, för hvilken
hon blifvit en skuggbild, äro ense därom, att hvad man
än må tänka om hennes person, hennes regering och
hennes afsägelse, var Kristina på sista trappsteget af
tronen drottning och kvinna. Detta sista trappsteg, som
förtjent att infattas i guld, framkallade genom stegets
och stundens makt det bästa af henne själf, den idealbild,
till hvilken hon var född, en stor faders stora
dotter, hvilken, så ofta borttappad i själfviska lidelser,
stundom lyckades återtaga sin rätta gestalt. De, som
sett eller känt henne endast då, skulle icke igenkänna
den Kristina historien framställer i blandadt ljus med
så mörka skuggor. Nu var hon Vasadottern, nu talade
genom hennes läppar två sekler och sju konungar, bland
hvilka fadern, farfadern och stamfadern, till Sveriges
folk. Hvarför fick hon ej slockna på tronens sista
trappsteg?
</p>

<p>
Hvad där sedan följde vid afsägelsen var viktigt
för riket, men betydelselöst för Kristina. Shering Rosenhane
besvarade drottningens tal å rådets och ständernas
vägnar, uppräknande alla meriter af hennes majestäts
berömliga styrelse, bedjande henne förlåta den förtret
hon af en eller annan kunnat erfara under sin regeringstid,
betygande allas tack och kärlek samt slutande med
en välönskan, att »denna ohörliga förändringen» måtte
ske under Guds välsignelse. Därpå öfverlämnade drottningen
insignierna åt sin efterträdare, anbefallande honom
Sveriges store konungars föredöme och ömhet mot hennes
moder samt kvarblifne vänner och tjenare. Hvarefter
hon, under mycket krus från den nye konungens sida,
ledde honom upp till tronen. Carl Gustaf talade då först
<a id="page-277" class="pagenum" title="277"></a>
till drottningen, bedjande henne återtaga sin krona. När
hon förblef obeveklig, vände han sig i väl valda, värdiga
ordalag till alla närvarande, lofvande att hålla fast vid
Guds ord och Sveriges lag samt bedjande om välsignelse
öfver sin regering. Åter svarade Rosenhane å allas
vägnar med försäkran om trohet och lydnad, hvarefter
talmännen kysste den nye konungens hand.
</p>

<p>
Efter slutade tal och ceremonier var afskedsuppvaktning
i drottningens enskilda rum för rådet, hofvet,
ridderskapet och adeln. Hennes majestät tog alla i
hand, och åter föllo uppriktiga tårar. Adeln hade därtill
mycken anledning, ty så högt som under denna regering
hade denna statsmakt aldrig stigit förr och skulle ej
stiga någonsin mer.
</p>

<p>
Fyra timmar senare kröntes Carl X Gustaf i Upsala
domkyrka. Drottning Kristina fann sig obehöflig vid
denna högtidlighet. Hon företog under kröningen en
promenad i vagn till stadens omnejder. Blott ett par
hofdamer och ett par kavaljerer, spillror af hofstaten,
följde henne, förvånade öfver hennes glädtiga lugn.
</p>

<p>
Ständerna hade infunnit sig i domkyrkan klockan
två eftermiddagen, men riksdagsfruarna och hustrurna
med sina vuxna döttrar hade suttit där sedan klockan
sex på morgonen för att vara säkra om plats. Tiden
hade blifvit dem lång; de hade skickat hem efter mat,
öl och vin för att ej börja den nya regeringen med en
fasta. Klockan tre inträdde konungen i hvita gyllendukskläder
och kröningskjortel, åtföljd af rådet. Linköpings
biskop mottog honom med ett skriftens språk, Johannes
Matthiæ predikade, men då detta skedde i högkoret,
kunde ingen i kyrkan höra ett ord, hvarför många smögo
sig ut till Adolfs källare att under predikan dricka
konungens skål. När biskop Johannes var nederstigen,
<a id="page-278" class="pagenum" title="278"></a>
klef en nyfiken gumma upp i predikstolen för att bättre
se konungen, hvaraf en så allmän munterhet uppstod,
att ett solsken flög äfven kring Carl Gustafs allvarliga
drag. När sedan psalmen uppstämdes: »Gud gifve vårom
konung ett lyckosamt regemente», sjöngo flera med full
hals »vårom drottning», som de vant sig att sjunga.
</p>

<p>
Ärkebiskopen förrättade kröningsakten med sedvanlig
högtidlighet, hvarefter kröningspenningar af silfver måtteligen
utkastades med omskrift kring kronan: »af Gud
och Kristina». Där hade först stått att läsa: »af Guds
och Kristinas nåde», men jämförelsen hade befunnits
för stark, och mynten präglades om.
</p>

<p>
På kvällen gaf konungen gästabud för rådet, hofvet
och alla stånden, hvart stånd för sig, »alle väl trakterade».
Rätterna voro både många och kosteliga; hvar
och en fick sitt armkläde öfverfullt med konfekt, »så
att intet lämnades åt sluntarne». Rhenskt vin och
Ölands öl med flera goda varor kommo själfve prästerne
att glömma sorgen öfver drottning Kristina. Men &mdash; säger
berättaren &mdash; »när vi uti <em>convivio</em> begynte blifva
som lustigast, stod hon öfver oss upp under taket<a class="fnote" href="#footnote-11" id="fnote-11">[11]</a> och
såg på oss från öfra våningen. Odhelius, i det han
drack ut glaset för drottningens skål och vände bottnen
upp, var den förste som såg henne; men vi låddes som
om vi intet såge henne ... Klockan två gingo vi därifrån
lustige och glade.»
</p>

<p>
Den ensliga mörka skepnad, som stod däruppe i
skuggan på galleriet, fick nu bevittna huru hon sörjdes
af sitt folk. Drottningen var död, lefve konungen! Öfver
alla som sett henne stiga ned från det tredje trappsteget,
<a id="page-279" class="pagenum" title="279"></a>
öfver alla utom henne själf, föll det gripande intrycket
af en tillintetgörelse. Kristina nedanför tronen var icke
mera Kristina. Där, på denna höjd, för hvilken hon var
född och där hon i sin storhets ögonblick reste sig som
en tornspira öfver tempelmurar, där var hon drottning.
Nedanför Sveriges tron förblef hon ännu alltid den högt
begåfvade, den snillrika, men äfven den själfviska, den
allt fordrande, hvars anspråk icke mera skyldes af
konungamanteln. Öfvergifven af makten, sviken af behagen,
förrådd af smickret, ägde hon ej mer någon annan
tjusning kvar, än glansen af ett förbleknadt namn, en kall
lärdom och skröpligheten af en åldrad, egenkär kvinna.
</p>

<hr class="footnote" />

<p class="footnote">
<a class="footnote" href="#fnote-11" id="footnote-11">[11]</a> I det galleri, som från drottningens våning ledde rundt
kring den höga gästabudssalen.
</p>

<h3 class="chapter" id="chapter-1-23">
<a id="page-280" class="pagenum" title="280"></a>
23. Messias.
</h3>

<div class="motto">
<p class="motto">
Han hade glömt den ende utkorade,
som kunde utföra Herrens verk.
</p>

</div>

<p class="first">
<span class="firstchar">Ö</span>sterlandets historia är rik på hastiga omkastningar,
glödande hänförelse, som snart försjunker i trög
likgiltighet, åter uppflammar i fanatism och åter lägger
sig till ro i tron på ett oundvikligt öde. Här uppstå
religionsstiftarne, profeterne, despoterne; här följa dem
tallösa hjordar af blinde anhängare, hvilka i nästa
generation förströs utan spår för att lämna plats åt
en ny beundran för mystiska helgon och storartade
människoslaktare.
</p>

<p>
Tiden för denna berättelse var fruktbar på underliga
folkrörelser, icke minst bland judarne. I Smyrna lefde
vid början af sjuttonde seklet en judisk fågelhandlare
och mäklare vid namn Mordechai Zevi, en yngre broder
till den i vår berättelse ofta nämnde bankiren Ruben
Zevi i Regensburg. Förhållandet mellan bröderne var
till en början godt; Mordechai var sin rikare och klokare
broders agent i Levanten. Men detta förändrades, när
Ruben Zevi blef barnlös och släkten började kasta giriga
ögon på arfvet. Misstro och ovänskap uppstodo mellan
de båda bröderne, och Ruben Zevi afbröt all gemenskap
med sin broder i Smyrna.
</p>

<p>
<a id="page-281" class="pagenum" title="281"></a>
Mordechai, som stod under rabbinernes inflytande,
hade fyra söner och bland dem en sällsynt skön och
begåfvad yngling vid namn Schabbathai, född år 1625.
Denne <em>Schabbathai Zevi</em> kom tidigt i rabbinskolan och
gjorde så förvånande framsteg, att han redan vid aderton
år blef lärare i Talmud och Kabbala. Han utmärkte
sig icke blott genom sin lärdom och sin skönhet, utan
än mer genom sina stränga andaktsöfningar. Han bar
alltid hos sig en <em>talith</em> (böneduk) och en <em>tefillin</em> (bönerem,
radband), delande sin tid mellan studier, böner,
bad och fastor sex dagar i veckan. Denne sköne yngling,
som sades i sig bära vällukten af tre patriarker, vann
snart ett stort anseende och begynte år 1648 uppträda
som profet. I början sade han sig blott vilja rensa
och återställa judendomen till dess ursprungliga renhet
enligt Mose lag; men snart vuxo med skaran af anhängare
äfven hans anspråk. Nu uppträdde han oförtäckt
som den af Gud utlofvade Messias, hvilken skulle
återställa Israels rike, samla kring sig de förskingrade
judarne och förlossa dem från hedningars, kristnes och
muselmäns ok.
</p>

<p>
Detta väckte anstöt bland Syriens rabbiner; de rådplägade,
sände en varning till den nye profeten, och
när han fortfor med sina läror, bannlyste de honom som
gudsförsmädare. Ruben Zevi, som hade sina kunskapare
öfverallt, förnam domen och gillade den, så mycket
hellre som han själf var anstucken af samma storartade
ärelystnad att återupprätta sitt folk, men ville med helt
andra medel, med penningens allmakt, klok statskonst
och köpte furstars biträde återföra judarne till det heliga
landet. Få år förut hade han lika afgjordt förnekat sin
trosförvant Uriel Acosta i Hamburg, hvilken ville förena
<a id="page-282" class="pagenum" title="282"></a>
judar och kristne i en förnuftstro, där själens odödlighet
icke mer fann någon plats.
</p>

<p>
Förklarad fågelfri, nödgades Schabbathai Zevi fly
från Smyrna, men fann en mäktig bundsförvant just i
förföljelsen. En ansedd jude i Gaza, Nathan Benjamin,
öfvergick till hans parti och tillförde honom skaror af
nye anhängare. Nu uppträdde han i Saloniki, i Athen,
på Morea, i Alexandria, öfverallt predikande det nya
messiasriket och öfverallt buren i triumf af jublande
folkmassor, icke endast judar, utan äfven kristne och
muselmän, som i honom sågo den af Gud utkorade, ja
Gud själf. De vidunderligaste sägner kommo i omlopp.
Den nye profeten skulle uppväcka Moses ur grafven och
gifta sig med hans dotter; Schabbathai var väl redan
gift, men detta oaktadt en <em>nazir</em>, som aldrig smakat vin
eller vidrört en kvinna. Därefter, tillade ryktet, skulle
han ärfva sultanens krona och rida in i Jerusalem på
ett eldsprutande himmelens lejon, hvars tunga skulle
vara en sjuhöfdad orm.
</p>

<p>
Antingen nu denne nye Messias ville på sitt sätt
göra ryktet till sanning eller att han förnummit sin farbroders
samtidiga plan att eröfra Jerusalem, befann han
sig på väg från Damaskus just i de dagar, när Ruben
Zevi, utrustad med sultanens ferman, som Hagar utverkat,
stod vid portarna framför samma stad.
</p>

<p>
Den kloke bankiren hade beräknat allt. Han hade
förutsett hvarje hinder och förstått att besegra hvarje
motstånd. I mer än femtio år hade han tåligt och långsamt
förberedt denna sin lefnads älsklingsplan att engång
återförsamla sitt folk i det heliga landet och ånyo grunda
Israels rike. Måhända var ännu ej allt så moget, som
han önskade för en säker framgång, men han kunde ej
vänta längre. Han var åttio år, ännu viljekraftig och
<a id="page-283" class="pagenum" title="283"></a>
stark, klok, modig och hänsynslös, men de dagar stodo
för dörren, när han ej skulle vara det mer. Tiden tycktes
gynna hans djärfva plan. På kalifernes tron satt ett
omyndigt barn, som beherskades af hans dotterdotter
Hagar. De kristna folken kifvades om westfaliska fredens
byten och hade glömt den aflägsna östern. Ruben Zevi
beslöt att handla.
</p>

<p>
Det var den största affär &mdash; och han insåg det
själf, det största vågspel &mdash; på hvilket den gamle räknemästaren
någonsin inlåtit sig. Hela hans omätliga rikedom
insattes på detta enda kort. Han köpte af sultanen,
hvars skattkammare alltid var tom, det heliga landets
besittning för obekanta millioner venetianska dukater i
guld; man fick aldrig rätt veta beloppet, hvaraf troligen
en stor del försvann i pascharnes vida fickor. Och
han fick detta land på förödmjukande villkor, såsom en
skattskyldig provins under osmaniska riket, med turkiska
garnisoner i alla fästningar utom Jerusalem. Men detta
oroade Ruben Zevi föga. Hade han engång grundlagt
judarnes nya rike, skulle det snart afkasta osmanernes
ok och utbreda sig öfver världen. Det kostade honom
otroliga summor att muta sultanens närmaste omgifning
och de snikne pascharne i Syrien, Judeen och Egypten,
hvilkas samtycke och biträde han ej kunde umbära.
Icke ens sultanens ferman var tillräcklig; den måste
understödas af en krigshär, hvilken Benjamin Zevi
värfvade i Egypten och Syrien &mdash; 11,000 man, judar och
araber &mdash; kristne vågade han icke värfva, af fruktan för
misstankar af Islams bekännare.
</p>

<p>
Underhandlingarna voro afslutade. Benjamin Zevi
satte sig i marsch med sin här från Jaffa, skingrade
några syriska röfvarehorder, inryckte utan svärdsslag i
den helige staden, hvars portar öppnats af morfaderns
<a id="page-284" class="pagenum" title="284"></a>
guld, och besatte murarna med sitt folk. Snart följde
Ruben Zevi själf och vidtog utan dröjsmål alla nödiga
åtgärder att trygga sin nya besittning. Det skedde i all
stillhet, utan larm, utan proklamationer. Man måste fara
varligt med det turkiska högmodet. Jerusalem märkte
knappt, att det ombytt herskare; det var så vant att
ombyta paschar. Det enda som oroade den nye judefursten
var, att så få judar följde hans kallelse. I alla
länder och världsdelar hade budskapet utgått, att numera
kunde Israels förskingrade återvända till sina fäders land,
mot hvilket de med längtan blickat i så många århundraden.
Men i stället för väntade oräkneliga skaror
såg Ruben Zevi en ringa hop, mest fattige och trasige
trosförvanter, samla sig under hans fanor. De rike, de
lärde, de mäktige judarne, med hvilkas tillhjälp han ville
upprätta Davids fäste, hade uteblifvit. De hade föredragit
Egyptens köttgrytor, misstrott budskapet och kvarstannat
i frivillig träldom hos Ammons barn.
</p>

<p>
Jerusalem, världshistoriens medelpunkt, låg vid denna
tid sköfladt, blodbestänkt, förtrampadt af vänner och
fiender. Lika vördad som misshandlad, hade denna stad
af stora minnen under osmanernes välde sedan 1517
nedsjunkit till en oregelbunden köping af palatser i
grus, moskéer och kyrkor af alla byggnadsstilar, trånga,
smutsiga kvarter af låga, med kalk rappade hus, där en
blandad befolkning afsöndrade sig efter nationaliteter och
trosbekännelser, lifnärande sig mest af att preja pilgrimer.
Ännu kvarstod den gamla, flera gånger rifna och åter
uppförda ringmuren, som en tid burit sjuttiofyra torn;
ännu de fem portarna, ruinerna af Herodes&rsquo; palats, den
heliga grafvens kyrka, sådan hon uppfördes af korsfararne
i början af tolfte seklet<a class="fnote" href="#footnote-12" id="fnote-12">[12]</a>, för att icke förgäta
<a id="page-285" class="pagenum" title="285"></a>
den klassiska tempelgrunden, det af murar skyddade
<em>Haram</em>, där kejsar Hadrianus förgäfves velat håna
Frälsarens profetia med sitt Jupiterstempel, och där
sedermera den kristna klippkyrkan fått vika för Omars
moské. Det var skördetiden i månaden Nisan, April,
men föga annat att skörda, än magra oliver. Pilgrimerne
strömmade, som vanligt, till den kristna och judiska
påsken, knäföllo, bådo, tiggde och slogos om sina brödsmulor
med utsvultna hundar. Där låg ett hemlighetsfullt
öde med historiens och profetians hela tyngd öfver
denna olyckliga stad, som engång, lik Betsaida, varit
upphöjd ända till himmelen och nu låg nedstörtad ända
till dödsriket, för att han icke »visste sin tid».
</p>

<p>
Sedan Ruben Zevi bittida på judiska påskmorgonen
förrättat sin andakt i synagogan, red han, åtföljd af två
beväpnade tjenare, ut för att bese staden och dess omgifningar.
Hans väg förde honom slutligen utom murarna
uppför den sluttande stigen till Oljoberget. Ännu var
det tidigt, ännu stod solen lågt och färgade långt i
väster Medelhafvets vida vattenspeglar i rödt, blått och
grönt. Vände sig den gamle mot öster, såg han ett
mörkt, töcknigt vatten bakom Engeddins bergöken; det
var det dystra, af klippmurar instängda Döda hafvet.
Staden låg under hans fötter som en hvitmenad graf.
Solen belyste minareternas spiror och de kristna kyrkornas
kors; synagogorna gömde sig bakom låga murar. Ingenstädes
ett spår af Moses, ett återsken af David. Ruben
Zevi suckade: hvar var Israel?
</p>

<p>
Han kände ett behof att utgjuta sitt hjärta för sina
fäders Gud och sökte en plats, där hans blickar ej
sårades af Israels efterträdare. Han sökte länge förgäfves.
Själfva Oljoberget var öfversålladt med kristna
minnen. Där var Himmelsfärdskyrkan; där var jungfru
<a id="page-286" class="pagenum" title="286"></a>
Marias graf; där var Getsemane. Ändtligen, när han
nalkades Kidrons dal, fann han Absalons graf, en liten
strutformig byggnad, uthuggen i klippan, steg af hästen,
sände tjenarne att posta ett stycke därifrån och knäböjde
på det berg, som David helgat med sina tårar
öfver den förlorade sonen. Han hade ej märkt, att en
af bergets många eremiter sökt en fristad i Josafatshålan
nära intill och framträdde bakom honom, synbarligen
föga belåten att se en jude oskära med sin närvaro hans
morgonandakt.
</p>

<p>
&mdash; Herre Zebaot &mdash; bad den gamle juden med hög
röst, såsom ville han ropa till himmelen &mdash; du, som
genom din tjenare Moses lofvat Kanaans land åt Abrahams
säd till evig tid &mdash; du, som förskingrat oss och
lofvat åter församla oss från jordens fyra hörn &mdash; du,
som sagt genom dina tjenare Esaias och Zacharias, att
du vill förena alla Israels stammar i din stad Jerusalem,
så att ock de gamle skola sitta på dess torg, hvar med
sin staf i handen för hög ålders skull &mdash; se, vi komme
på ditt löfte, Herre, och återtage det land, som du gaf
oss till arfvedel. Vi ödmjuke oss inför dig; vi äro det
förkastade silfret, det affälliga folket, som du gifvit till
pris åt världens smälek och hedningarnes bespottelse;
men vi komme dock, Herre, på ditt ord, vi förvänte af
dig upprättelsen och hämnden. Du skall slå dem som
slagit oss, du skall förtrampa dem ända till dödsriket
under vår fot. Men från oss skall du borttaga det
bäfvande hjärtat och utrota vår försmädelse i alla land.
Du skall gifva oss hufvudprydnad för aska och glädjens
olja för mycken bedröfvelse, guld för silfver och koppar
för järn. Herre, gif mig ett tecken, att du nu vill öfver
oss uppfylla ditt heliga löfte! Här är en till roten förtorkad
törnbuske: låt honom skjuta ett grönt skott!
</p>

<p>
<a id="page-287" class="pagenum" title="287"></a>
Och den bedjande gamle juden kastade sig med
ansiktet mot marken, såsom väntade han ett svar från
bergets innandöme. Då hörde han en röst bakom sig
säga:
</p>

<p>
&mdash; Hvem är du, som går till rätta med din Gud
och förelägger honom hans tid? Har då du hört hans
röst, som säger till dig: stå upp, Samuel! Ännu är
Mose förbannelse icke borttagen. Ännu är hedningarnes
fullhet icke inkommen i Guds kyrka. Ännu hänger
täckelset för dina ögon, så att du icke ser Getsemane
vid dina fötter och förnimmer återljudet af ditt folks
rop: hans blod komme öfver oss och våra barn! ...
Gå, förblindade! Intet grönt skott spirar ännu ur ditt
folks törnen. Budbärarnes fotsteg genljuda i berget.
Si, Antikrist står för portarna och skall varda dig öfvermäktig,
tilldess att hans tid är ute och allt varder underlagdt
Herrens Krist.
</p>

<p>
Ruben Zevi uppreste sig och såg vid sin sida eremiten
från Josafatshålan. Ett obeskrifligt raseri grep den
annars så försiktige, så beräknande gamle mannen. Nu,
nu, i afgörandets, i segerns, i världsherraväldets stund
vågade en af hans folks förtryckare slunga honom i ansiktet
Moses&rsquo; profetia och Nazarenerns död! Hans röst
svek honom, hans knutna hand höjde sig för att slå
olycksprofeten i ansiktet, då i detsamma tjenarne skyndade
till och förkunnade ankomsten af ett ilbud från
härens underbefälhafvare Assar Kaba.
</p>

<p>
&mdash; Rabbi &mdash; sade budbäraren, ännu andlös efter
en häftig ridt uppför berget &mdash; Assar Kaba låter fråga
dig hvilket svar han skall gifva Messias, som står utanför
Damaskusporten och fordrar inträde.
</p>

<p>
<em>Messias!</em> Den gamle juden slog sig för pannan.
Han hade bedt till Abrahams Gud om sitt folks
<a id="page-288" class="pagenum" title="288"></a>
upprättelse och glömt upprättaren, glömt den ende utkorade,
som kunde utföra Herrens verk! <em>Därför</em> sköt
intet grönt skott ur det förtorkade törnet.
</p>

<p>
Med en ynglings snabbhet satt han åter i sadeln,
ridande utför berget och lämnande den förvånade eremiten
utan svar. Men under ridten inställde sig dessa
betänkligheter, som ett långt affärslif ständigt framkallat
i detta förslagna hufvud. Hvem var denne Messias?
Var han måhända ingen annan än Mordechai Zevis förryckte
son?
</p>

<p>
Ruben Zevi anlände till porten. Där stod Assar Kaba
med femhundra krigare. En myckenhet folk trängde sig
innanför och utanför muren. En beskickning väntade
svar. Det var juden Nathan från Gaza, åtföljd af en
beslöjad kvinna och två tjenare. Ruben Zevi förstod,
att Mordechais son ville härin.
</p>

<p>
&mdash; I Jehovahs namn &mdash; utropade sändebudet med
hög röst &mdash; fordrar jag inträde för hans utkorade
Messias, som kommer till sin stad Jerusalem för att
förlossa sitt folk.
</p>

<p>
&mdash; Hvilket bref och insegel har du på detta ditt
budskap? frågade Ruben Zevi kallt.
</p>

<p>
&mdash; Han sade till mig: säg dem, att Herren har
sändt dig, och om de vägra, skola portarna upplåtas af
sig själfva, svarade sändebudet.
</p>

<p>
&mdash; Må han då gifva oss tecknet, återtog Ruben,
pekande på den starkt tillbommade porten. &mdash; Förnim,
port, att jag vägrar honom inträde, såframt du icke upplåter
dig af dig själf!
</p>

<p>
Folkhopen steg häpen tillbaka och betraktade porten,
i hvarje ögonblick väntande att se bommarna falla och
reglarna upplåtas utan människohänder. Men porten förblef
orörlig.
</p>

<p>
<a id="page-289" class="pagenum" title="289"></a>
&mdash; Vän Nathan &mdash; fortfor Ruben efter en stunds
väntan &mdash; du ser, att porten icke hörsammar din herres
befallning. Gif mig ett annat tecken, om du vill blifva
trodd på ditt budskap!
</p>

<p>
&mdash; Herren skall låta eld nedfalla från himmelen på
dig och allt folk, som står emot den oemotståndlige,
ropade nu Nathan, som törhända märkt, att ett åskväder
närmade sig.
</p>

<p>
Icke förr var det sagdt, innan en hvass blixt ljungade
ut från åskmolnet och upplyste förfärade ansikten i den
församlade folkhopen.
</p>

<p>
Ruben Zevi stod hånande lugn.
</p>

<p>
&mdash; Är då Herrens arm förkortad &mdash; utropade han
&mdash; att hans ljungeld icke drabbar sitt mål? Se, jag
står oskadd och förklarar här i Guds och människors
åsyn, att denne föregifne Messias är en bedragare
och ej skall oskära Guds stad med sina lögnaktiga
profetior.
</p>

<p>
Han missräknade sig på sitt folk. Det var förberedt
genom profetens rykte i alla munnar. Åskvädret fortfor
att värfva åt denne nye anhängare. Ett obeskrifligt
tumult uppstod.
</p>

<p>
&mdash; Han hädar Messias! Han uppreser sig mot Gud!
</p>

<p>
Skarorna utanför och innanför murarna begynte
storma porten för att slå den i stycken; hotande händer
höjdes mot den otrogne gamle. Denne fann rådligt att
skyndsamt tillkalla sin dotterson Benjamin med förstärkningar
ifrån Jaffaporten.
</p>

<p>
Midtunder förvirringen trängde sig den beslöjade
kvinnan fram och sade till Ruben Zevi:
</p>

<p>
&mdash; Ett ord, rabbi!
</p>

<p>
Där var en vinkel vid muren bakom eskorten; hon
visades dit och fick några ögonblicks tid att tala.
</p>

<p>
<a id="page-290" class="pagenum" title="290"></a>
&mdash; Rabbi &mdash; sade hon med brådskande hast &mdash; din
sak är förlorad. Ditt herravälde är slut, dina hvita
hår äro tillspillogifna. <em>Honom</em> står ingen emot &mdash; ingen
annan än jag. Svär vid Jehovahs tron och din faders
ben, att du ingår på mina villkor, och jag skall förgöra
honom.
</p>

<p>
&mdash; Låt höra dina villkor! sade den gamle.
</p>

<p>
&mdash; Det, som härtills är skedt, skall vara såsom
hade det aldrig skett. Jag fordrar glömska af allt som
varit. Du skall upptaga mig som din dotter och
skriftligt försäkra mig om arfvet af dina skatter. Dina
dotterbarn skola bortsändas till Afrika eller Indien och
nöja sig med ett måttligt underhåll. Jag skall styra i
ditt hus och lyda endast dina befallningar. Svär mig
detta, och Schabbathai Zevi, din broders son, skall hafva
upphört att lefva, innan solen går ned. Du tror mig
icke &mdash; tillade hon ifrigt, när den gamle teg. &mdash; Fråga
Nathan, och han skall intyga, att jag, Schabbathais
fränka, tillreder hans dagliga dryck.
</p>

<p>
&mdash; Du är Thamar! sade Ruben Zevi med en röst,
som öfvermåttet af hans känslor betagit all klang. &mdash; Jag
igenkänner dig på ditt klumpfinger och dina ord.
</p>

<p>
&mdash; Ja, jag är Thamar, din broders dotter, sade
kvinnan, i det hon afslöjade dessa välbekanta, fordom
sköna, nu längesedan af alla lidelser härjade drag, som
läsaren engång mött under furstinnan Radzivils purpurröda
barett.
</p>

<p>
&mdash; Du är Thamar, fortfor den gamle med samma
underliga, skenbart iskalla stämma. &mdash; Du är Thamar,
som förrådt min dotter Ruth åt hennes bödel, som
kastat henne att dö i en snödrifva, som velat förgifta
min dotterdotter Hagar och lagt alla de snaror du förmått
mot Ruths båda barn. Nu begär du, att jag
<a id="page-291" class="pagenum" title="291"></a>
skall förskjuta mina barnabarn och förskrifva åt dig
mitt arf, för att du först skall förgifta min brorson och
sedan mig.
</p>

<p>
Kvinnan hajade till vid tonfallet i detta svar och
såg sig om efter en utväg att undkomma. Men hon
trängdes tätt mot muren af de beväpnade; ett rop skulle
ej höras i det brusande larmet.
</p>

<p>
&mdash; Hvartill tjenar det att upprifva gamla sår? genmälde
hon trotsigt. Ditt lif är nu icke värdt en handfull
aska. Schabbathai skonar icke sin faders blod, och jag
är kommen att rädda dig på de villkor jag sagt. Skynda
dig! Hör du ej porten braka?
</p>

<p>
Den starka porten sviktade på sina rostade gångjärn
och skulle hafva fallit, om icke Assar Kaba, ännu blott
med muskötkolfvarna, lyckats gång efter gång drifva
hopen tillbaka. Då anlände Benjamin Zevi med en
trupp ryttare och trängde allt undan, som stod i hans
väg. Det forna krigarelynnet hade än en gång fått makt
öfver räknekonsten hos denne trälbundne kompanjon på
bankirens kontor. Den unge anföraren for mera hårdhändt
fram, än sin underbefälhafvare. Han brukade ännu
icke det dragna svärdet, men han red in i den larmande
hopen, trampande under sin Jehus hofvar män, kvinnor
och barn.
</p>

<p>
&mdash; Benjamin! hördes öfver larmet hans morfaders
röst.
</p>

<p>
Dottersonen banade sig med möda väg till det afskilda
stället vid muren.
</p>

<p>
&mdash; Här är Thamar, som förrådde din moder. Jag
skänker henne åt dig, min son; men fläcka icke din
hand med en förräderskas blod!
</p>

<p>
&mdash; Nåd, nåd! utropade nu den brottsliga kvinnan,
som förgäfves sökte med blodiga naglar klättra uppför
<a id="page-292" class="pagenum" title="292"></a>
den obevekliga stenmuren. &mdash; Nåd, Benjamin! Jag är
blod af ditt blod, jag skall anvisa dig fördolda skatter ...
</p>

<p>
Hon hann icke säga mer. Ruths son &mdash; Ruths,
hvars hela korta lif varit oskyldig, förbarmande kärlek
&mdash; ihågkom med andra känslor sin moder och sin syster,
som han svurit att hämna. Han mindes det vanvördiga
sätt, på hvilket drottning Kristinas kammarherre Wrangel
en dag behandlat furstinnan Radzivil, och sporrade sin
häst baklänges mot den plats vid muren, där Thamar
stod inklämd. Jehu var stor, tung och ursinnig af
sporren. Han strök tillbaka mot muren med så förkrossande
tyngd, att snart fanns under hans bakhofvar
endast en oigenkännelig lämning af henne, hvars lif varit
ett enda långt förräderi mot dem hon stått närmast.
</p>

<hr class="footnote" />

<p class="footnote">
<a class="footnote" href="#fnote-12" id="footnote-12">[12]</a> Hon brann 1808 och uppfördes sedan i modernare stil.
</p>

<h3 class="chapter" id="chapter-1-24">
<a id="page-293" class="pagenum" title="293"></a>
24. Stjärnornas stund.
</h3>

<div class="motto">
<p class="motto">
Han var åter sig själf.
</p>

</div>

<p class="first">
<span class="firstchar">F</span>olkhopen innanför muren var trängd tillbaka och
allt motstånd skingradt, när en oväntad anblick
plötsligt förändrade allt. Det under Nathan bebådat
hade verkligen skett. Medan man ännu underhandlade
vid Damaskusporten, hade den nye profeten funnit anhängare,
som för honom öppnade den på västra sidan
belägna och numera svagt bevakade Jaffaporten. Härifrån
tågade han, omgifven af jublande skaror, obehindrad
in i staden, väl icke på ett eldsprutande lejon, men med
konungslig ståt. Han hade valt påskdagen för sitt intåg,
och detta var mycket olikt ett annat tidigare intåg i
Jerusalem på en arbetsåsninnas fåle.
</p>

<p>
I kraftens och ungdomens hela fägring, tjugunio år
gammal, prisad af många tusende som den skönaste
bland människors barn, klädd, i den fornjudiska dräktens
lifrock, underkläder, sandaler och mantel, glänsande af
purpur och guldstickadt tyg, förenade Schabbathai Zevi,
där han red på sin hvita häst, välsignande folket, allt
som tjusar och bedårar en österländsk fantasi. I spetsen
för tåget red en utropare, en liten, knappt tre fot hög
dvärg i karmosinröd mantel, på en tam, dresserad giraff,
<a id="page-294" class="pagenum" title="294"></a>
hvars lilla högfärdiga hufvud på den långa halsen
kråmade sig öfver husens tak. Närmast framför profeten
gingo harpolekare och sångare, som uppstämde Hosianna
och Davids kröningspsalm. Efter honom red hans lifvakt,
sju gånger sju nazirer i hvita mantlar på svarta
hästar. Dem följde till fots omkring ett hundra leviter
i prästerlig skrud, efter dem korgossar med starkt doftande
rökelsekar, efter dem åter beväpnade anhängare,
beredde att sönderslita hvarje motståndare, och slutligen
en ständigt växande, sjungande, skriande och dansande
folkskara. De sjuke, de blinde, de lame trängde sig
fram för att profetens skugga måtte falla på dem: spökbilden
af de helbrägdagörelser, som för tusen och sex
hundra år sedan skett i detta samma Jerusalem.
</p>

<p>
Detta på samma gång festliga och krigiska tåg
trängde sig in som en kil mellan fördelningarna af Benjamin
Zevis vid murarna spridda krigsstyrka. Men ännu
var ej allt förloradt, ännu stod kärnan af hären vid
Damaskusporten; ett djärft anfall kunde spränga det
konungsliga tåget i stycken.
</p>

<p>
&mdash; Icke nu, icke nu, förrän du tvått dig ren! bad
den gamle morfadern. Du är bestänkt med en kvinnas
blod, och så kan du icke draga till Herrens strid.
</p>

<p>
&mdash; Mig dödar ingen före stjärnornas stund! utropade
Benjamin med den tillförsikt, som numera blifvit hans
enda tro. Och han lät, i spetsen för rytteriet, blåsa till
anfall, i mening att hugga in på festtåget och taga den
falske Messias till fånga. Han var trotsig och glad, han
var åter sig själf, han kastade penningemäklaren från
sig som en usel narrkåpa och var åter hvad han alltid
velat och bort vara, en krigare utan fruktan och tadel,
Åke Totts ridsven, ryttaren, hvilken satt som en mur,
fastvuxen i sadeln.
</p>

<p>
<a id="page-295" class="pagenum" title="295"></a>
Den oerfarne, han hade ingen aning om de andliga
hvirfvelstormarnas makt. Hans folk följde honom tvekande,
men blott för att vid profetens åsyn kasta sig
till marken och nedlägga vapnen. Hot och böner, löften
om byte, allt var förgäfves. Knappt trettio eller fyrtio
af huset Zevis liftjenare lydde ännu order, slutande sig
kring den trogne Assar Kaba. För Benjamin återstod
intet annat val, än att söka på omvägar uppnå det befästade
Haram och innesluta sig där, i hopp att kunna
draga till sig någon del af den öfriga, i staden kringspridda
hären.
</p>

<p>
Men just till denna för judarne heligaste punkt i
den heliga staden och till den där belägna anseddaste
synagogan riktade äfven profeten sitt tåg. De båda
skarorna anlände samtidigt och inträngde genom olika
portar, ty Haram hade ej mindre än elfva sådana. Här
flöt det första blodet. Benjamin kastade sig in i synagogan
och försvarade med sin lytta, högra hand hvarje
fotsbredd af dess murade stengolf. Nu var han åter sig
själf, nu kände han sig åter fri, som en kungsörn, undkommen
ur en järngallrad bur. Han var åter Slanges
frimodige lärjunge, åter Torstensons okuflige lille sergeant,
hans enda öga glänste af bragdlust, hans arm utdelade
glada hågkomster från ärorika slagfält. Han var åter
den tappraste bland de tappre, och han kände det, han
stred som man strider för ära och seger, när man vet,
att man icke kan falla ...
</p>

<p>
Men Thamar hade haft rätt, profeten var oemotståndlig.
Själf deltog denne icke i striden; han gaf ett
tecken med handen, och allt föll för nazirernes krokiga
yataganer. Slanges lärjunge såg sina siste trogne stupa;
en jättelik syrier kastade sig öfver Assar Kaba och
genomborrade honom med yataganen. Ännu var Benjamin
<a id="page-296" class="pagenum" title="296"></a>
Zevi osårad; han försmådde allt skydd; honom kunde
ju ingen döda. Han trängde undan tjugu fiender och
klöf med ett enda hugg syrierns hufvud. Men nu var
stjärnornas stund kommen. Den minste bland hela den
fanatiska hop, som följde profeten, den lille, oansenlige
dvärgen, spenslig och svag som ett barn, krökte sig
under Benjamin Zevis upphöjda arm och genomborrade
hans hjärta med en dolkstöt. Han vacklade, han föll
... gossen från Kaskas, från Lavila, från Neunburg, från
Leipzig, från Stockholms slott, från Jankowitz ... han
trampades ned ... intet förvissnadt löf om hösten låg så
förtrampadt som han. Han föll utan ett ljud, utan en
suck. Om han kunnat behålla en enda klar tanke, hade
det varit förvåningen öfver att <em>kunna</em> falla. Så långt
och icke vidare; banan var utmätt. Den stund skall
komma, när alla stjärnor falla, och denna stund hade
kommit för det första af nattens barn.
</p>

<p>
Profetens seger var snart fullständig. De af Benjamin
Zevis folk, som icke underkastat sig eller stupat,
flydde åt alla håll, bebådande profetens upphöjelse och
det osmaniska väldets fall.
</p>

<p>
Samma dag mot aftonen fördes till profeten en
fången gubbe, misshandlad af pöbeln, blodig, halft vanmäktig,
med rifna kläder och det hvita håret bärande
spår af gatornas smuts. Det var den nyss allrådande
Ruben Zevi. Profeten kände icke eller låtsade icke
känna sin farbroder. Han frågade med en konungslig
domares köld, om fången ville dö som förtappad eller
bekänna Messias och lefva.
</p>

<p>
Ruben Zevi behöfde en stund att återhämta sig.
Hans blickar hvilade forskande på den sköne unge mannen
i purpurmanteln vid synagogans altare, som nu var en
tron, och han upprepade Johannes Döparens budskap:
</p>

<p>
<a id="page-297" class="pagenum" title="297"></a>
&mdash; Är du den som komma skall, eller skole vi förbida
en annan?
</p>

<p>
&mdash; Jag är den jag är, svarade profeten med de
mystiska ord, som sägas innefatta det högsta väsendets
namn.
</p>

<p>
&mdash; Schabbathai Zevi, Mordechais son &mdash; återtog
den gamle &mdash; jag frågar dig icke <em>hvem</em> du är, ty du är
kött af mitt kött och blod af mitt blod. Jag frågar dig
<em>hvad</em> du är och om du är den som komma skall.
</p>

<p>
Profeten var aldrig svarslös. Öfver hans läppar
flödade lärda bevis ur Moseböckerna, profeterna, Talmud,
Midraschim, Masora och andra vishetens skattkamrar.
</p>

<p>
&mdash; Välan, är du Messias, så gif mig ett tecken!
Säg mig hvad jag bad i dag på morgonen vid Absalons
graf!
</p>

<p>
&mdash; Du bad om min ankomst, förrän du kände mig,
var det snabba svaret.
</p>

<p>
&mdash; Är du en profet och vet icke, att just det som
jag glömde och för hvilket Herren förnekade mig sitt
tecken på den förtorkade törnbusken, var, att jag glömde
bedja honom om Messias&rsquo; ankomst! En lögnare är du,
Mordechais son! Släkte efter släkte har ditt folk i årtusenden
bidat befriarens ankomst; i alla eländen har
han varit dess hopp, och under väntan på honom ha
vi utgjutit Nazarenerns oskyldiga blod. Jag dåre har
velat gå Guds rådslut i förväg och upprätta Israels folk
utan Messias. Si, jag ödmjukar mig, jag bekänner min
dårskap; men du förhäfver dig. Hvar är din smörjelse?
Hvar äro dina tecken? Du, som upphäfver dig till
konungarnes konung, vet du icke, att först skall Elias
uppstå och bereda väg för Herrens utkorade? Hvar
är Elias? Du går din väg, Jehovah går sin. Mordechais
son, du skall sluta som en affälling, du skall
<a id="page-298" class="pagenum" title="298"></a>
varda en bespottelse för gojim och ett sjufaldt elände
för Isr...
</p>

<p>
Innan den gamle hann uttala ordet, hade nazirerne
gripit honom bakifrån och lagt en kafle i hans mun. I
den nyss renade synagogan fick intet blod utgjutas mer.
Ruben Zevi fördes till den plats invid östra muren,
som bär namnet Abrahams offer. I dess närhet är i
muren infogad en afbruten pelare, om hvilken legenden
berättar, att mellan denna pelare och Oljoberget skall
på yttersta dagen spännas en fin tråd, vid hvars ena
ände vaktar Jesus, vid den andra Muhamed. Öfver
denna tråd föra änglarne människornas själar; de goda
komma öfver, de onda nedstörta i afgrunden. Det var
här Ruben Zevi blef störtad från muren ned i Hinnoms
dal. Han hade förnekat Messias, han aktades icke värdig
en judes död och nedstörtades vid den yttersta dagens
tråd mellan Jesus och Muhamed.
</p>

<h3 class="chapter" id="chapter-1-25">
<a id="page-299" class="pagenum" title="299"></a>
25. Sultanens hat-i-sherif.
</h3>

<div class="motto">
<p class="motto">
Allt Hagars fäste vacklade under hennes fot.
</p>

</div>

<p class="first">
<span class="firstchar">D</span>en nye profetens lysande triumf blef af kort varaktighet.
Det osmaniska väldet omgaf honom som
ett haf, dess böljor häfde sig och spolade bort hans
korta storhet. Paschan i Beirut nalkades med trupper,
förjagade profeten, återställde ordningen i den heliga
staden och hälsades af dess nyss så fanatiska befolkning
som en befriare. Så litet hade den föregifne Messias
förstått lägga band på sina anhängares roflystnad, att
ingen trosbekännare mera var säker för lif eller egendom.
Stadens historia är ock så rik på skiftande herravälden,
att de misslyckade försöken till ett återupprättande af
det judiska riket knappt i förbigående omtalas.<a class="fnote" href="#footnote-13" id="fnote-13">[13]</a>
</p>

<p>
<a id="page-300" class="pagenum" title="300"></a>
Emellertid hade dessa upprorsförsök öfverallt väckt
turkarnes misstro och förbittring mot judarne. Svallvågen
nådde ändtligen Konstantinopel. Ruben Zevis
fredliga eröfring förväxlades med hans namnfrändes och
brorsons öppna uppresning mot islam. Var det sant,
att man sålt en af rikets provinser? Hvem var anstiftaren?
Divanens stormän rådplägade; spåren ledde
till storvesiren Kuprili. Dennes hufvud stod på spel;
för honom återstod intet annat val, än att förråda Hagar
Sultan. Hon var Ruben Zevis dotterdotter och medbrottsling;
hon skulle blifva försoningsoffret.
</p>

<p>
Men Hagar Sultan var icke lätt att störta. Förutom
sultanen själf och hans moder Tarchan, hade hon på
sin sida janitscharernes mäktiga stöd. Skulle hon störtas
och dödas, som hennes företrädarinna Kösem, genom
ett uppror af spahis och ulemas, eller borde man hellre
krydda hennes sorbet med en passande tillsats? Man
tvistade härom för slutna dörrar. Råttorna voro många,
men katten för stark. Mot janitscharernes vilja var
ingen palatsrevolution tänkbar. Reis effendi Schamisade,
Kuprilis och Hagars hemlige fiende, föreslog enda utvägen.
Man skulle tillställa ett upplopp i Stambul och
framtvinga en tronförändring. Skänkerna vid en ny
sultans uppstigande på tronen voro för janitscharerne
oemotståndliga.
</p>

<p>
Sedan femtio år hade våldsamma regentombyten
blifvit en vana. Vid sultan Ibrahims död ville Kösems
parti störta den då sjuårige Muhamed och uppsätta på
<a id="page-301" class="pagenum" title="301"></a>
tronen hans broder Sulejman. Hvarför ej återkomma
till denna plan och låta sultan Muhamed försvinna?
Hade icke redan en dervisch förutsagt hans fall? Moslims
skulle jubla, ty detta hade skett för att deras
padischa vågat sälja det heliga landet åt judarne.
</p>

<p>
Så hemligt allt detta förbereddes, nådde likväl ett
rykte därom den alltid vaksamma Hagar Sultan. Hon
visste ännu ej allt, hon visste blott, att hon skulle blifva
offret för släkten Zevis attentater mot rikets integritet.
Det var icke första gången hennes lif och makt stodo på
spel. Men det var första gången dessa ränker hotade
henne under trycket af en bäfvan, som hon, den oförfärade,
aldrig förut erfarit.
</p>

<p>
Budskapet om hennes morfaders och än mer hennes
broders död i Jerusalem hade slagit Hagar med skräck.
Benjamin var fallen, han, som ingen kunde döda före
stjärnornas stund! Denna stund var då kommen för en
af de tre. Men var stunden kommen för en, var den
kommen för alla. Allt Hagars fäste vacklade under
hennes fot. Hon, den obetvingliga, hon, den utkorade,
som med stjärnornas makt skulle stiga från intet till
allt, hon var nu prisgifven, som hvarje annan dödlig,
åt slumpens nycker, åt fienders försåt, åt hela vanmakten
af ett bräckligt människolif. Skyddslös, rotlös, dref hon
ännu engång som en irrande spån på det omätliga världshafvet,
och denna gång vanmäktigare än någonsin, sedan
hon förlorat sig själf genom upptäckten att hon gifvit
sig helt åt en annan.
</p>

<p>
Faran återgaf henne mod och besinning. All hennes
stolta kraft uppreste sig mot denna förnedring. Nej,
hon ville ej vika, hon ville trotsa sitt öde; med eller
utan stjärnor ville hon strida, och skulle hon falla, ville
hon falla obruten, trogen sig själf, trogen sin kärlek.
<a id="page-302" class="pagenum" title="302"></a>
Ja, hon älskade detta barn på tronen. Han behöfde henne.
Hvad blefve han utan henne? En vällusting eller en
blodig tyrann, som alla hans företrädare. Hon allena
kunde af honom göra en vis och en hjälte: <em>därför</em> måste
hon stanna; <em>därför</em> stred hon för honom, när hon stred
för sig själf.
</p>

<p>
Hon var klok, modig och stark. Förr skulle tusen
hufvuden falla, än hon ville vika. Hon förtrodde sig åt
ingen, utvalde sina trognaste, fördubblade nattvakterna
och lät kasta Schamisade i fängelse, i hopp att därmed
afbryta sammansvärjningens spets. Därefter lät hon tillkalla
Kuprili. Hon fruktade honom icke mer; deras
roller hade ombytts; det var nu hon, hvilken behandlade
honom som en slaf.
</p>

<p>
&mdash; Den dag man anfaller mig &mdash; sade hon till
storvesiren &mdash; skall vara din sista. Huru många hufvuden
gifver du mig för att rädda ditt eget? Jag vill
veta detta; jag har lärt mig er sed.
</p>

<p>
Äfven Kuprili kände ej för första gången sin tillvaro
hänga på en fin tråd. Han slingrade sig som en
orm, men han hade funnit en ormtjuserska.
</p>

<p>
&mdash; Se där! fortfor Hagar, öppnande dörren och
pekande på janitschar-agan, som i korridoren afbidade
hennes order. &mdash; Du känner Mustafa. Din skugga faller
icke på stenarna vid Lycksalighetsporten, förrän du
yppat allt.
</p>

<p>
Kuprili kände Mustafa och fann rådligt att vara
uppriktig. Men han hade ej varit grånad i statskonst,
om han ej funnit en utväg. Han tillstod, under tårar
af den lojalaste afsky, att sammansvärjningen gällde
ingenting mindre än padischans krona och lif. Hagar
studsade. Därpå hade hon icke tänkt.
</p>

<p>
<a id="page-303" class="pagenum" title="303"></a>
&mdash; De uslingarne! utropade hon. Frukta de icke
Gud och profeten, skola de frukta mig. Jag vill hitkalla
mufti.
</p>

<p>
Kuprili höjde på axlarna.
</p>

<p>
&mdash; Mufti Ebu Said har läst i koranen, att en kalif,
som sluter förbund med de otrogne, icke mer kan vara
de trognes beherskare.
</p>

<p>
Detta var allvarsamt. En sultan kunde möjligen
trotsa janitscharerne, men icke mufti, hvilken med sin
legion af imamer och ulemas gällde för alla rättrogne
muselmän som profetens uttolkare. Det var mufti Abdurrahman,
som år 1648 genom en <em>fetwa</em> förklarat
sultan Ibrahim oduglig att regera.
</p>

<p>
&mdash; Och hvem &mdash; fortfor Hagar &mdash; vågar beskylla
vår rättmätige herre för att sluta förbund med de
otrogne?
</p>

<p>
&mdash; Visaste bland dödliga &mdash; genmälde Kuprili under
en djup bugning med korslagda armar &mdash; du vet, att
tilldragelserna i Jerusalem ...
</p>

<p>
&mdash; Jag vet.
</p>

<p>
&mdash; att tilldragelserna i Jerusalem gifvit upphof åt
ett skändligt rykte. De illasinnade, hvilkas tungor profeten
låte förtorka vid gommen, djärfvas utsprida, att vår
helgade kalif blifvit af dig omvänd till Mose lag och
har i sinnet att öfverlåta regementet åt Abrahams säd
såväl här som i det heliga landet.
</p>

<p>
&mdash; Och en så enfaldig saga tros?
</p>

<p>
&mdash; Tillåt din tjenare erinra, att mången kalif har
blifvit störtad för mindre.
</p>

<p>
Hagar Sultan teg och teg länge. Ingen, icke ens
den sluge österlänningen, såg ett spår af den våldsamma
strid ända till blods, som utkämpades inom detta
slutna bröst. Kuprili hade rätt. Om hon ock lyckades
<a id="page-304" class="pagenum" title="304"></a>
dränka sammansvärjningen i strömmar af blod, förblefvo
likväl Muhamed IV:s tron och lif ett byte för alla
misstankar, ett rof för alla omstörtningar, så länge <em>hon</em>
stod kvar vid hans sida. Hennes makt var hans undergång.
</p>

<p>
Den långa tystnaden afbröts af frågan när storvesiren
trodde att sammansvärjningen var mogen att
utbryta.
</p>

<p>
&mdash; Vi ha nu slutet af Ramadan, fastemånaden, var
Kuprilis svar. Din tjenare vet ej förrädarnes planer;
men hittills hafva alla stora omhvälfningar skett vid
början af Bairamfesten, som infaller om tre dagar.
</p>

<p>
&mdash; Så snart? ... Säg mig, Kuprili, vill du tvinga
mig att låta ditt och mångas hufvuden falla, ty var viss,
att jag icke skonar! Eller vill du hellre stå mig bi att
rädda din herre och rädda dig själf?
</p>

<p>
&mdash; Allah förläne dig ett långt lif och en lyckosam
regering! Befall, och jag lyder!
</p>

<p>
&mdash; Hvilket är det mest snabbseglande och bäst bevärade
skepp i den turkiska flottan?
</p>

<p>
&mdash; Kapudan pascha föredrager framför alla andra
galeren Monastir, med hvilken han tre gånger besegrat
venetianerne. Monastir ligger för ankar vid Gyllene
hornet.
</p>

<p>
&mdash; Godt. Sätt dig ned och skrif genast en order
till Murad Kapudan pascha att utrusta Monastir segelklar
till i morgon afton före midnatten. Jag vill själf utse
dess chef.
</p>

<p>
Kuprili skref ordern.
</p>

<p>
&mdash; Skrif vidare en order till den nye paschan i
Jerusalem att ofördröjligen låta uppsöka Ruben Zevis
och hans dottersons kvarlefvor samt med all heder begrafva
dem i judiska kyrkogården.
</p>

<p>
<a id="page-305" class="pagenum" title="305"></a>
Äfven denna order uppsattes och expedierades.
</p>

<p>
&mdash; Kuprili &mdash; fortfor Hagar Sultan &mdash; du stannar
under bevakning i sultanens palats till i morgon afton.
Jag behöfver din underskrift för några regeringshandlingar.
</p>

<p>
Det låg ett så fast, så hotande allvar i den mäktiga
sultaninnans befallningar, att storvesiren icke vågade
göra en invändning. Hvad var hennes afsikt?
</p>

<p>
De två dagarna tillbragtes under tysta förberedelser.
Ingen fick okallad inträda och ingen utan tillstånd lämna
seraljen. Man anmärkte, att janitscharerne utbekommo
hela sin innestående sold och därutöfver tre månaders
förskott.
</p>

<p>
Sista aftonen tillbragte Hagar Sultan hos sin herre
och gemål. Ingenting var förändradt i den unge sultanens
dagliga lif. Skönskrifningen, ridlektionerna, sabelfäktningen,
undervisningen i koranen, allt var som förr.
Han var nu tolf år, tidigt utvecklad, läraktig, med snabb
fattning och godt hufvud. Lynnet hade blifvit ojämnt,
som ofta vid denna ålder: än häftigt och otåligt, än
vekt och mildt. Hvad kunde icke göras af detta barn!
Och dock visade sig redan de ärfda anlagen till en
despot, sådan hela omgifningen uppfostrar tronarfvingen
i ett österländskt hof. Han var egenmäktig, stolt och
mån om sin värdighet, hänsynslös, när han brusade
upp. Fädernes grymhet låg ej i detta veka barnahjärta,
men väl mycken själfviskhet, mycket förakt för de
slafvar, som kröpo för honom på golfmattorna. Huru
väl behöfde han icke en fast och lugn ledande hand,
en uppfostrarinna, som han var tvungen att högakta
och som skulle lära honom att respektera människovärde!
Hvem skulle ersätta denna hand, om den fråntoges
<a id="page-306" class="pagenum" title="306"></a>
honom? Hagars hjärta ville brista, när hon tänkte
därpå.
</p>

<p>
Hennes ögon voro denna kväll beständigt uppfyllda
af sönderpressade tårar. Dem såg ingen, de torkade
okända bort i sin gömda källa. Hon hade låtit sin herre
underskrifva ett papper, hvars innehåll var honom obekant.
Detta hade ej skett förut; hon hade alltid sagt
honom, att hans namnteckning, <em>tugra</em>, var helig och att
han aldrig borde blindt underskrifva andras ord. Nu
hade han frågat henne om papperets innehåll, och hon
hade svarat: en tjenarinnas afsked. Han frågade icke
mer, han skref under.
</p>

<p>
Hon satt på en pall vid hans fötter, där han
hvilade tyst på divanen. Hon lutade sitt hufvud mot
hans knän, medan han lekte med hennes långa svarta
hår, lindade det kring sitt finger och kysste henne,
gång efter gång, på kinden. Så brukade han icke
förr, när han lekte med dessa lockar i barnsligt okynne.
Han betraktade henne så tankfullt, att hon slutligen
frågade:
</p>

<p>
&mdash; Hvarför ser min själs hjärta på mig?
</p>

<p>
&mdash; Jag tänker på min farmoder Kösem. De säga,
att hon var vacker som du och hade ett lika långt svart
hår. De grepo henne i håret, hon bet dem i handen,
och de strypte henne i ett gardinsnöre.
</p>

<p>
&mdash; Den olyckliga! Hon älskade så högt sin gemål
och sin son.
</p>

<p>
&mdash; Men de säga, att hon ville styra riket. En
kvinna skall aldrig styra.
</p>

<p>
&mdash; Men om hon styr väl?
</p>

<p>
&mdash; Nej, hon skall aldrig styra. Säg mig, är du
född fri?
</p>

<p>
&mdash; I det land, där jag födts, födas alla fria.
</p>

<p>
<a id="page-307" class="pagenum" title="307"></a>
&mdash; Men profeten förbjuder en kalif att taga en friboren
gemål. Är du född judinna?
</p>

<p>
&mdash; Min moder var född judinna, min fader var
kristen.
</p>

<p>
&mdash; Vet du hvad de berätta? De säga, att en judinna
har tillställt alla de senaste oredorna i Syrien.
</p>

<p>
Hagar förstod, att man förberedt den unge sultanen
på hennes fall, utan att våga nämna henne. Hon beslöt
gå sina fiender i förväg.
</p>

<p>
&mdash; Vet du också, inföll hon, att de, som säga detta,
vilja störta dig från tronen?
</p>

<p>
Gossen rodnade upp till örsnibbarna.
</p>

<p>
&mdash; Hvem? frågade han.
</p>

<p>
&mdash; De, som dagligen ljuga för dig. Min herre och
min kalif, du skall segra öfver alla dina fiender, men
ingen seger vinnes utan ett offer. Säg mig någon, som
du har mycket kär!
</p>

<p>
&mdash; Dig, svarade gossen utan betänkande.
</p>

<p>
&mdash; Så måste du vara beredd att uppoffra mig. Om
jag skulle tagas ifrån dig, så minns, att jag alltid sagt
till dig: kalif Muhamed, blif stor, blif ädel, blif vis, blif
mild! Blif större än dina ärorikaste företrädare! Blif
icke allenast lika tapper och mäktig som de; regera så,
att de som förbannat dem må välsigna dig!
</p>

<p>
&mdash; Hvem vill taga dig från mig? Säg mig en! Jag
har huggit hufvudet af en hyena, utropade gossen med
en blixt af sin stamfader Osmans eld i de mörka ögonen.
</p>

<p>
&mdash; Jag vet icke. Kanske sorgen, kanske döden.
Dem kan min kalif icke halshugga. Men om så sker,
lofvar min herre och gemål, att jag får blifva hans
trognaste houri i paradiset?
</p>

<p>
Gossen kysste henne så som han aldrig kysst
henne förr. Ännu var det ett barns kyss, men en makas
<a id="page-308" class="pagenum" title="308"></a>
lycksalighet och en moders förtviflan genomilade Hagar
Sultans ådror som floder af eld. I detta ögonblick hade
hon velat dö.
</p>

<p>
&mdash; Elaka häxa, bannade gossen, hvarför låter du
mig icke hugga hufvudet af dem som vilja taga dig
från mig?
</p>

<p>
&mdash; Därför att jag är lycklig ... därför att jag älskar
dig ... därför att du har mig kär ... därför att kärleken
är den största, den starkaste makt i himmelen och på
jorden. <em>Nu</em> vet jag det ... Godnatt!
</p>

<p>
&mdash; Vill du icke tillreda min kudde och läsa min
<em>ezan</em>? frågade gossen.
</p>

<p>
Det var trotjenarinnan Sindar, som vanligen hedrades
med detta förtroende. Nu, den sista kvällen, öfvertog
Hagar hennes befattning och ledsagade sin gemål till
hvilan. Han somnade trött i hennes armar, den lätta,
lyckliga, aldrig svikande sömnen vid tolf år.
</p>

<p>
När han somnat, tryckte Hagar den sista brännande
kyssen på hans panna och sade till negrinnan:
</p>

<p>
&mdash; Sindar, vi mötas engång i Guds paradis. Då
skall jag fråga dig huru du vårdat min själs hjärta.
</p>

<p>
&mdash; Mitt lif för hans! svarade negrinnan gråtande,
kastade sig till hennes fötter och kysste fållen af sin
herskarinnas gröna sidentunique.
</p>

<p>
Hagar gick med en känsla som hade hon lämnat
kvar det bästa af sig själf. Sultan Muhamed hade två
vise lärare, Schami Hussein och Chodscha Rihan. Storvesiren
Kuprili skulle behållas vid statsrodret; men hvar
finna den, som efter Hagar skulle förvandla en född
despot till en välsignelse för sitt folk? En sådan fanns
icke i osmanernes rike.
</p>

<p>
Allt var förberedt. En timme efter afskedet lämnade
Hagar Sultan, åtföljd af Sabina och sin lifvakt,
<a id="page-309" class="pagenum" title="309"></a>
obemärkt seraljen och red i nattens mörker till den
väntande galeren Monastir, som rodde samma natt ut
på Bosporen och tillsatte alla segel vid morgongryningen.
</p>

<p>
Samma morgon öfverraskades det vaknande Stambul
och icke minst sultanen själf af en med hans egen hand
undertecknad <em>hat-i-sherif</em> eller kungörelse till folket,
hvari padischa, under betygande af sitt höga missnöje
öfver oordningarna i Syrien, tillkännagaf, att han förskjutit
sin gemål Hagar Sultan och tillåtit henne att
välja en bostad utom hans rike.
</p>

<p>
Ett hjärta var krossadt, men en tron räddad. Ädelsinnad,
men svag, blef Muhamed IV icke den starke och
vise herskare, hvartill hans första gemål velat uppfostra
honom. Under hans kraftfulle storvesirer Kuprili och
Achmed reste sig än en gång osmanernes välde segrande
mot Europa, tog Kandia och belägrade Wien, men led
där ett nederlag, efter hvilket det sedan sönderfallit,
stycke efter stycke, i två århundraden. Muhamed IV:s
trettionioåriga regering blef dess vändpunkt. Han störtades
från tronen 1687 och efterträddes af sin broder Sulejman,
hvilken fyrtio år suttit instängd i Stambuls seralj.
</p>

<hr class="footnote" />

<p class="footnote">
<a class="footnote" href="#fnote-13" id="footnote-13">[13]</a> Läsaren skall lätt kunna afskala berättelsens broderi
på historiens nakna verklighet, om han därtill har lust.
Schabbathai Zevis historiska personlighet är själf en roman.
Hela hans lif var ett omskifte af blind folkdyrkan, dittills
ohörda triumfer, därefter nederlag, flykt, bannlysning och
slutligen klenmodigt affall. Bragt i trångmål, sade han sig
vilja förena alla trosbekännelser. Men när sultan Muhamed IV
sade till honom: »Välan, jag skall afskjuta mot dig tre
förgiftade pilar!», föll profeten till föga, antog turbanen och
blef muhamedan. Som sådan sades han hafva omvändt trehundra
judar till islam. Dyningarna efter hans fall förspordes
länge och vida omkring. Många trodde ännu, att profeten
blifvit upptagen till himmelen och att en ond ande antagit
hans gestalt.
</p>

<h3 class="chapter" id="chapter-1-26">
<a id="page-310" class="pagenum" title="310"></a>
26. Makalös.
</h3>

<div class="motto">
<p class="motto">
Mais que la gloire immortalise.
</p>

</div>

<p class="first">
<span class="firstchar">D</span>rottning Kristina var borta. Hvar? Ingen visste
det. Man sade, att hennes resa liknat en flykt,
att hon med ett glädjerop sprungit öfver gränsebäcken
till danskt område. Hvarför? Var Sverige för henne
den snäfva klädning, som en ungmö gärna uppknäpper
i ryggen för att få andas fritt? Men detta var icke
möjligt. Hon skulle ju komma tillbaka, hon hade hyrt
ett hus i Stockholm.
</p>

<p>
Hela riket undrade. Man skulle ha undrat mer,
om ej alla blickar varit riktade på den nye konungen.
Och alla ögon voro i Kristinas tid vakna. Så många
faror, segrar, triumfer uppskaka ett folk. Man stod
ännu gentemot Europa; man hade ej fått tid att inmyra
sig i egna småting. Stormaktstanken var invuxen i
hvarje svensk, och finnarne följde långsamt efter. Hvar
man betydde något i världen, hvar kvinna tillhörde en
drottnings kön. Så hög, så glänsande hade en kvinna
suttit på Sveriges tron, att man ogärna ville räkna
hennes knappnålar. En sådan drottning måste man förlåta
mycket för hennes storhets skull. Kanske var det
<a id="page-311" class="pagenum" title="311"></a>
lyckligt för riket, att hon steg ned från sin höjd, men
hvarför nedsteg hon? Hvad ville hon? Hvad sökte
hon? Hvad företog hon sig nu i främmande land?
Några sade, att påfven spökat redan i Stockholms slott,
och nu skulle han taga henne med kropp och själ.
Gustaf Adolfs dotter? Omöjligt! Hon skulle återvända,
förmäla sig med kung Carl och blifva hans drottning.
Detta var öfverenskommet; hela afsägelsen var ett sätt
att göra honom till konung. Hon kunde ju ej förmäla
sig under sin rang.
</p>

<p>
Så vände sig beständigt alla blickar och tankar från
drottningen till konungen och från honom åter tillbaka
till drottningen. Aldrig har Sveriges rike varit så monarkiskt,
som när allt tycktes hänga på en kvinnas nyck.
Man trodde ej sina ögon, när man såg en stor, bred
strimma af ljus så plötsligt, så oförklarligt slockna i
mörker.
</p>

<p>
Drottning Kristina flydde med sådan hast, som hade
hon velat undkomma sig själf. Fruktade hon, att man
ville lägga hinder i vägen för bortresan? Möjligt. Rådet
ansåg ju, att hon hellre borde förslösa sitt underhåll
hemma än borta. Sannolikare är, att hon fruktade eget
vankelmod. Hon hade låtit öfvertala sig engång förut,
och mot afsägelsen, mot bortresan, mot trosförändringen
talade inom henne svurna pligter.
</p>

<p>
Det beställsamma ryktet! Man sade, att hon rest
i karlkläder inkognito genom Danmark. Man tillade, att
konung Fredrik III förgäfves ridit ut för att se henne,
att drottning Sofia Amalia, än nyfiknare, förklädt sig till
värdshuspiga och uppassat Kristina vid en måltid. Man
berättade, att den höga flyktingen låtit afklippa sitt långa
hår för att bättre dölja återstoden under en karlperuk
och att hon sagt till den tvekande kammartjenaren:
<a id="page-312" class="pagenum" title="312"></a>
»Klipp, Johan, klipp! Skulle jag skona mitt hår, när
jag bortskänkt en krona?»
</p>

<p>
Hennes första rast var i Hamburg, Juli 1654, hos
bankiren Antonio Texeira, den rikaste jude i världen
näst Ruben Zevi. Där återtog hon med kvinnodräkten
äfven rang och namn. Småningom samlades kring henne
ett nytt hof, där Tysklands många småfurstar kommo
att uppvakta henne. Och åter, men nu på främmande
mark, begynte en lång rad af ärebetygelser och lustbarheter.
Kristina var åter en drottning, men nu mera
fri. Friheten var hennes personliga vinst; alla öfriga
skulle, bundna i sträng hofetikett, erkänna henne såsom
allenastyrande.
</p>

<p>
Huru de bugade djupt för denna rang utan makt!
Ännu märktes ingen förändring. Europas lärde, som
hittills prisat dygderna på tronen, prisade nu tronafsägelsen
som en hjältebragd utan like. Det var så
Kristina ville uppfattas. Men snillets drottning fordrade
ännu sin tribut som regerande drottning.
</p>

<p>
Den rike hamburgaren hade mottagit henne kungligt,
och hon ville visa honom sin erkänsla.
</p>

<p>
&mdash; Texeira &mdash; sade hon till honom &mdash; lyckan har
begåfvat eder med alla förmåner som de dödlige eftersträfva.
Jag är för fattig att lägga något därtill; men
om ni ännu har en önskan ouppfylld, så säg mig den,
och allt som står i min makt skall göras för att gå
denna önskan till möte.
</p>

<p>
&mdash; Jag hade en önskan &mdash; svarade juden i hofstil
&mdash; men denna är redan uppfylld öfver all min förväntan
och värdighet. Jag önskade att engång få vid eders
majestäts fötter betyga den största drottning min vördnad,
och mig har vederfarits den oförlikneliga äran att få
mottaga henne i mitt ringa hus.
</p>

<p>
<a id="page-313" class="pagenum" title="313"></a>
&mdash; Det fägnar mig, återtog drottningen, om ni betraktar
mitt besök som ett aktningsbevis mot eder och
edra trosförvanter. Ni känner min fördomsfrihet. Judarne
äro världens äldsta adel; hvar och en af eder är af
furstlig börd; ni framför andra. Hvad kan jag göra för
eder? Vore ni kristen, funnes väl utväg. Men hvad
säger ni, om jag skulle hos konungen af Spanien utverka
åt eder en ny titel? &mdash; Och hon slog småleende
juden lätt på axeln med solfjädern. &mdash; Protektor öfver
Jerusalem?
</p>

<p>
Texeira teg ett ögonblick, förlägen och öfverraskad.
</p>

<p>
&mdash; Ursäkta, eders majestät; denna titel är icke alldeles
ny. Kejsaren har för tjugu år sedan erbjudit
samma värdighet åt Ruben Zevi i Regensburg, och han
har afslagit den.
</p>

<p>
&mdash; Hvad? Ruben Zevi? Men detta hindrar ju inte
mig att bereda samma utmärkelse åt en värdigare.
</p>

<p>
&mdash; Värdigas än en gång förlåta eders majestäts
ringaste tjenare! Ingen har kunnat vara värdigare en
sådan ära, än Ruben Zevi, som gifvit sitt lif och hela
sin oerhörda förmögenhet för att återvinna Jerusalem.
Det var ett dåraktigt företag; jag förutsåg dess utgång
och afrådde min vän Zevi. Men eders majestäts vishet
inser, att jag efter sådana tilldragelser, som uppskakat
hela vår stam, icke kan mottaga titeln af protektor öfver
Jerusalem.
</p>

<p>
Kristina hade upplefvat för mycket under dessa
månader för att hinna egna någon uppmärksamhet åt
så aflägsna händelser. Nu erfor hon genom Texeira den
nye Messias&rsquo; uppträdande och hans farbroders fall. Hela
det konstiga system af världsherravälde, som Ruben Zevi
uppbyggt på guldets allmakt, hade brustit med honom i
spillror. Hans omätliga rikedomar hade inom mindre än
<a id="page-314" class="pagenum" title="314"></a>
ett år runnit bort som en uttappad sjö i gapet af denna
allt uppslukande orientaliska kris, och judar och kristne
hade som gamar slagit ned på återstoden af bytet. Texeira
förteg, att han själf just nu var i rastlös verksamhet
natt och dag för att ärfva sin vän Zevi i två eller tre
världsdelar.
</p>

<p>
&mdash; Nej &mdash; anmärkte Kristina tankfull &mdash; vi skola
inte mera tänka på en protektor. Europa har tills vidare
nog af en sådan i England. Skada på Ruben Zevi. Det
var dock en stor tanke att vilja återupprätta sitt folk i
dess stad Jerusalem. Jag hade velat låna honom min
krigshär; det hade varit något för Wittenberg eller för
Königsmark. Och jag skulle ha gjort Emporagrius till
påfve där för att bli honom kvitt ... Jag vill minnas,
att Zevi hade en dotterdotter, som blef odalisk hos
sultanen.
</p>

<p>
&mdash; Hon blef hans första gemål. Mina trosförvanter
prisa henne som en kraftfull och vis regentinna. Hon
styrde Turkiet enväldigt i sex år, men lärer nu blifvit
störtad.
</p>

<p>
&mdash; Och förmodligen strypt?
</p>

<p>
&mdash; Sannolikt. Hennes öde är obekant.
</p>

<p>
&mdash; Det var lätt att förutse. Men min bäste Texeira,
hvad kan jag göra för en man, som nu blifvit den
förste i Israel? Medborgarerätt i det fläskätande och
öldrickande Sverige kan jag inte förskaffa eder. Det
rinner mig något i hågen. Ni blir kristen, min vän;
tro som tro, kappa som kappa, katolik till exempel;
det är den bekvämaste utvägen att få sina synder förlåtna.
Lyd ett godt råd! Jag smickrar mig att stå väl
hos hans allrakristligaste majestät konungen af Spanien
och är nästan förvissad om att kunna göra eder till
guvernör öfver Peru.
</p>

<p>
<a id="page-315" class="pagenum" title="315"></a>
&mdash; Jag tackar eders majestät underdånigst. För
närvarande är den största nåd, som kan vederfaras
Hamburg och mig, att eders majestät täckes med sin
höga närvaro hedra stadens ringa afskedsfest i morgon
vid Wandsbeck med anledning af eders majestäts afresa.
</p>

<p>
Kristina skrattade.
</p>

<p>
&mdash; Tillstå, min käre bankir, att ni är lika hjälplöst
förlorad, som ni är omättlig. Inte ens Perus grufvor
kunna rädda er själ. Godt. Jag skall komma till festen.
Och vill ni fortfarande vara min hofbankir, så uppodla
eder talang att amusera det snåla rådet i Stockholm
med mina underhållspenningar. Jag försäkrar er, att ni
där skall finna värdige trosförvanter.
</p>

<p>
Afskedsfesten vid Wandsbeck utanför Hamburg den
16 Juli 1654 var den mest lysande, som den gamla
hansestaden firat i mannaminne, och den första försmak
drottning Kristina fick af europeisk herrlighet utom sitt
snöland. Allt fursteligt, adligt, högborgerligt, lärdt, ansedt
och lysande, som norra Tyskland då hade att framvisa,
var där församladt till en praktfull bankett. Smickrande
tal, symboler och äreportar omväxlade med dans,
fyrverkeri och andra lustbarheter till klockan ett på
natten. Drottningen var förtjusande, kvick, älskvärd,
nedlåtande glad. Själfva majestätet syntes förgätet i
denna talrika, festklädda människoskara, under dessa
fria, lummiga löfgångar, i detta för ett nordiskt öga så
ovana sommarmörker, som de brokiga lamporna ej
lyckades fullt fördrifva från parkens skuggor. Men
kungablicken fanns likväl alltid kvar i de stora, uttrycksfulla
blå ögonen, alltid vaken, alltid sig själf midtunder
läpparnas löjen och tungans skämt. Öfverallt hvar hon
visade sig, gaf man henne vördnadsfullt plats. Nu tycktes
hon icke göra anspråk därpå; hon hade föresatt sig att
<a id="page-316" class="pagenum" title="316"></a>
vinna sitt nya rike, världen, vid denna sin första debut
på utländsk botten. Om henne fanns endast ett omdöme,
och det sjöng hennes lof. Snillet kände man,
det hade tillräckligt blifvit beprisadt förut; men personligheten
var obekant intill nu för de flesta. Och om henne
hade man sagt ... ja, hvad allt ondt och lastbart hade
man ej ljugit om denna tjusande drottning, som tycktes
i sin person förena de högsta kungliga dygder med den
älskvärdaste borgerliga umgängeston! Kristina fann och
förtjente månge beundrare i Wandsbeck. Vågade förtalet
höja en hviskning, smög det förläget i skuggan och
hukade sig ned bakom de täta löfven. Westfaliska
fredens underhandlare voro tillstädes och prisade hennes
fredskärlek; staden Bremen, hvilken hon nyss försvarat
mot svenska rådet, tog sig talan å hela Tysklands vägnar
och förklarade genom sina rådsherrar Kristina för den
ädlaste telning af germanisk rot. Glömda voro krigets
blod och utpressningar, alla halfläkta sår, all sköflad
människolycka. <em>Hon</em> var fredsstiftarinnan, som återgifvit
hoppet åt dignande folk; <em>hon</em> var tidehvarfvets
fria tanke och lysande medelpunkt; <em>hon</em> var den enda
dödliga som nedstigit från en tron och dock förblef
majestätet. Wandsbeck blef senare öfverglänst af större
triumfer, men blef dock den första gästrollen och den
första applåden under en lång kunglig förevisning på
Europas skådebanor.
</p>

<p>
Bland de inbjudne gästerne var landtgrefven Fredrik
af Hessen-Eschwege med sin gemål Eleonora Katarina,
drottning Kristinas kusin och jämnåriga fostersyster,
pfalziska husets sorgebarn. Denna furstinnas första ungdoms
felsteg var nu förgätet och öfverskyldt genom förbindelsen
med en likaså ostadig furstlig gemål, men
äktenskapet var långtifrån lyckligt. Kristina hade gjort
<a id="page-317" class="pagenum" title="317"></a>
allt för att utplåna sin kusins vanrykte och gjorde det
äfven nu. Hon gick den förlägna furstinnan till möte,
tog henne förtroligt under armen och ledsagade henne
till en berså, nog öppen för att låta dem ses, men nog
afstängd för att tillåta ett ostördt samtal.
</p>

<p>
&mdash; Min vackra Nore har blifvit en vingklippt dufva,
sedan vi sprungo tillsammans i Stegeborgs backar,
började drottningen, såsom när man vill uppresa en till
hälften afbruten ros. &mdash; Hvad säger din spegel? Tillåt
honom ej inbilla dig, att du åldrats. Jag ber dig, haf
inte för brådt; minns, att din ungdom äfven är min!
</p>

<p>
Furstinnan teg med nedslagna ögon och återhållna
tårar.
</p>

<p>
&mdash; Är du ej lycklig, Nore?
</p>

<p>
Samma tystnad. Utom det fladdrande lynnet hos
båda, voro dessa två hvarandra så olika, som det var
möjligt för två fostersystrar.
</p>

<p>
&mdash; Är han dig otrogen, säg? Jag känner hustrur,
som prisa sin man för att han inte slår dem.
</p>

<p>
Eleonora Katarina kände behofvet att försvara sig
själf genom att försvara sitt val.
</p>

<p>
&mdash; Min gemål är ridderlig, hviskade hon med ett
försök att småle.
</p>

<p>
Kristina undertryckte ett elakt skämt; hon ville ej
såra, hon ville upprätta.
</p>

<p>
&mdash; Det gläder mig, fortfor hon. Man kan förlåta
allt, utom låghet. Jag föredrager en lättsinnig ädling
framför en dygdig skrymtare. Det är lyckligast att vara
fri; men bär man en black om foten, skall man ställa
så, att man har armarna fria. Minns du gamle Wolfenbüttel,
stallmästaren, som lärde oss rida på Rönö, den
tiden vi ännu buro pudrad hårpung, puffärmar och
långa pärlband? ... »Styfva tyglar, lilla nåden, om han
<a id="page-318" class="pagenum" title="318"></a>
går durch; men klappa honom däremellan beskedligt på
halsen!» ... Har du glömt ridkonsten, Nore?
</p>

<p>
&mdash; Jag har glömt allt, utom din godhet, Kristine.
Det var en tid, när jag nästan tyckte mig vara din
jämlike. Och nu har du icke din like i hela den vida
världen! Du är mer än stor ... du är makalös ...
</p>

<p>
&mdash; Ja, utan gemål, utan min man Abraham, som
Sara kallade herre! Däri är jag lyckligare än du. Men
trösta dig, Nore; jag får ej, som du, en son eller dotter,
hvilken engång skall blifva större än jag. Var nöjd
med din lott att förädla ett litet tyskt furstehus med
svenskt Vasablod. Det är bättre att lämna något stort
efter sig, än att själf vara stor ... Makalös! Hvar fick
du det ordet? Makalös i mitt jungfrustånd ... makalös
i min frihet ... ja, hvarför icke makalös i hela världen?
Det finns ju ej två skapade ting, som äro hvarandra
fullkomligt lika. Min vackra ros med de slokande bladen,
om det gör dig en förnöjelse, så minns, att du funnit
mitt rätta ord! Det skall blifva mitt valspråk ... Makalös,
<em>makelos</em> ... man kan ju göra grekiska af&rsquo;et. Jag
skall låta prägla det på en medalj; det skall blifva min
fenix ...
</p>

<p>
Och hon tog vid bästa lynne sin fränkas arm för
att återvända till festens vimmel. Furstinnan Eleonora
Katarina kände sig på samma gång upprättad och
nedslagen. Makalös? Ja, så deltagande och så öfverlägsen;
så upprättande andra och dock &mdash; själf så
ensam allt!
</p>

<p>
Följande morgon var Hamburg åter i rörelse för att
säga sin höga gäst ett rätt praktfullt sista farväl. Men i
Texeiras hus förnams endast rasslet af flitiga pennor,
som vid alla kontorets pulpeter utfärdade order att inhösta
millioner från Ruben Zevis ruiner. Drottningen
<a id="page-319" class="pagenum" title="319"></a>
hade försvunnit vid första daggryningen, själf i karldräkt
och åtföljd endast af manlige ledsagare.
</p>

<p>
Längre kunna vi icke följa denna lysande stjärna
på hennes bågformiga fall &mdash; icke till Brüssel, där hon
inför pater Guèmes afsvor sina fäders tro &mdash; icke till
Innsbruck, där hon inför renegaten Lukas Holstenius
offentligt besvor sin tro på skärselden, helgonen, påfvens
ställföreträdande makt och den allena saliggörande katolska
kyrkan, hvilken förklarat hennes fader för Antikrist &mdash;
icke till intåget i Rom, där hon blef Kristina Alexandra
&mdash; icke till intåget i Paris, där hon förvånade allt och
själf förvånades öfver intet &mdash; icke till hennes berömda
vetenskapsakademi i Rom &mdash; icke till hennes olyckliga
besök som gengångerska i Sverige eller hennes åtrå till
dess och Polens kronor &mdash; icke till hennes tvister med
påfven, hennes svikna illusioner och ryktets trolöshet &mdash;
icke till den ensliga ålderdomen och bortvissnandet af
all jordisk herrlighet &mdash; icke ens till de sista årens uppriktiga
själfbiografi, som hon tillegnade Gud, emedan på
hela jorden ej fanns en dödlig, åt hvilken hon ville
förtro sig helt eller som hon ansåg värdig att vara hennes
jämlike, långt mindre hennes öfverman. Hon var nu,
1654, så helgjutet färdig, som en karakter kan vara i
tjuguåttonde året af ett människolif, hvilket alltigenom
kommer till möte med nya öfverraskningar, nya lärdomar.
Grunden var lagd, öfverbyggnaden återstod. Hon
var »den oförlikneliga» &mdash; »den tionde sånggudinnan»
&mdash; »den svenska Minerva» &mdash; »gudarnes hjältedotter»
&mdash; »nordens Sibylla» &mdash; »konungarnes drottning» &mdash;
»den himmelska hjältinnan, den andra solen» &mdash; »<em>Christina
coelestis heroina, alter sol</em>». Hon var Fenix, som
uppflög från bålet, och däröfver stod att läsa i grekisk
inskrift <span class="greek">&mu;&#940;&kappa;&epsilon;&lambda;&omicron;&sigmaf;</span>, makalös.
</p>

<p>
<a id="page-320" class="pagenum" title="320"></a>
Grekiska ordet <span class="greek">&mu;&#940;&kappa;&epsilon;&lambda;&omicron;&sigmaf;</span> betyder en inhägnad, och
romarne gjorde däraf <em>maceria</em>, en trädgårdsmur, <em>macellum</em>,
ett hökaretorg. Hvilken betydelse än den lärda drottningen
månde ha tillerkänt dessa närgångna härledningar,
som ej kunde vara henne obekanta, visst är, att
<em>inhägnaden</em> minst motsvarade hennes obundna frihet.
Men inhägnaden kunde få en vackrare betydelse, om
den tolkades som <em>beskydd</em>, och där fann Kristina sin
lösning af sfinxens gåta. Beskyddarinna af allt stort
och upphöjdt i handling och tänkesätt, beskyddarinna af
konster och vetenskaper, beskyddarinna af den fria
tanken och samtidens högsta kultur; detta var hennes
<em>makelos</em>, hennes mål och ära. Erkännes Thorilds sats
som berättigad: ett styckes förtjenst är dess mening,
ett lifs högsta mål är dess sanning; då skall historien,
som mäter bristerna, hellre behandla dem som teckningens
skuggor och låta det stå i ljus, som består för eftervärlden.
Då skall Sverige minnas, att Gustaf Adolfs
dotter satt kungligt hög på dess tron, själf krönt med
en ny lager, i dess äras mest lysande tid. Då skall
Finland icke förgäta, att det af henne, medan hon ännu
var ett barn, men ett därtill värdigt barn, mottog sin
första medborgarerätt i vetenskapernas världsrepublik.
»Mig hänger hon vid hjärtat», sade om henne den alltid
stortänkte Geijer. Och bättre än någon har denne häfdatecknare
angifvit hennes ställning, när han säger: »Själf
sväfvande mellan ytterligheter, var Kristina en bild af
den farliga storhet, hvartill Sverige uppstigit.»
</p>

<p>
Höga, bländande hamn af mänsklig storhet och
mänsklig svaghet, så hejdlöst beundrad, så skonslöst
förtalad, du, på hvars graf två sekler snöat, utan
att förmå utplåna dina spår eller återgifva fullt klart
och fullt rättvist din bild &mdash; vredgas ej, om en skattsökare
<a id="page-321" class="pagenum" title="321"></a>
i häfdens och hjärtats lönkamrar frågat ditt
tidehvarfs stjärnor om tydningen af din gåta och där
funnit en begåfning och en brist, som förklara allt!
<em>Stellæ inclinant</em> ... Kalla stjärnornas inflytande medfödda
anlag, och vi stå på det nittonde seklets böljande
grund.
</p>

<p>
Den Kristina, som världen beundrat och smädat, har
tecknats så lekande lätt och så träffande likt af <em>Voltaire</em>,
att ingen fotograf kunnat lyckligare fördela ljus och
skugga:
</p>

<div class="poem-container">
  <div class="poem">
    <div class="stanza">
      <p class="verse"><a id="corr-1"></a>À sa jupe courte et légère;</p>
      <p class="verse">à son pourpoint, à son collet;</p>
      <p class="verse">au chapeau, chargé d&rsquo;une plume;</p>
      <p class="verse">au ruban ponceau qui pendoit</p>
      <p class="verse">et par-devant et par-derrière;</p>
      <p class="verse">à sa mine galante et fière</p>
      <p class="verse">d&rsquo;amazone et d&rsquo;avanturière;</p>
      <p class="verse">à ce nez de consul romain;</p>
      <p class="verse">à cette fierté d&rsquo;héroïne;</p>
      <p class="verse">à ce grand oeil tendre et hautain</p>
      <p class="verse">soudain je reconnus Christine:</p>
      <p class="verse">Christine des arts le maintien,</p>
      <p class="verse">Christine qui céda pour rien</p>
      <p class="verse">et son royaume et son église,</p>
      <p class="verse">qui connut tout, et ne crut rien,</p>
      <p class="verse">que le Saint Père canonise,</p>
      <p class="verse">que damne le luthérien,</p>
      <p class="verse">mais que la gloire immortalise.</p>
    </div>
  </div>
</div>

<p class="noindent">
Det är:
</p>

<p>
På hennes korta och lätta kjol; på hennes lifrock
och halskrage; på den plymprydda hatten; på hennes
röda band, som hängde framåt och bakåt; på hennes
behagfulla, högburna uppsyn af amazon och äfventyrerska;
på denna näsa af en romersk konsul; på
denna en halfgudinnas stolthet; på denna känslofulla
<a id="page-322" class="pagenum" title="322"></a>
och högdragna blick igenkände jag genast Kristina, de
fria konsternas stöd, Kristina, som afstod för intet sitt
rike och sin kyrka; henne, som kände allt och trodde
intet; henne, som den helige fadern förklarar för
helgon, som lutheranen fördömer, men som ryktet bär
till odödlig ära.
</p>

<h3 class="chapter" id="chapter-1-27">
<a id="page-323" class="pagenum" title="323"></a>
27. Ett nytt lif.
</h3>

<div class="motto">
<p class="motto">
Jag var död, och se, jag lefver!
</p>

</div>

<p class="first">
<span class="firstchar">D</span>agarna före michaeli 1655 uppträdde i Karis socken
i Nyland fältpredikanten Petrus Luth. Han var en
man om vidpass fyrtio år, lång, mager, blek, mycket
lärd, men än mera brinnande i sin tro. Hans lärdom
och stora gåfvor skulle tidigt ha fört honom till den
finska kyrkans äreställen, om han ej föredragit att predika
sin mästares bud för desse af hatet, hämnden och
plundringen förvildade krigare, som bäst behöfde honom.
Han, som tio år förut så modigt trotsat slagfältens faror
för att förbinda de sårade och trösta de döende, hade
nu blifvit en afsvuren fiende till ryttaren på den röda
hästen. Hvar han kom, predikade han fredens och
kärlekens evangelium så som hans tid ville höra det.
Han var ej en af de gråtmilde, han hade styfnat i
kampen om lif och död, men han bar en sötvattenskälla
under ett kummel af klippblock. Hvarför skulle han
lipa? Där var ingen brist på nöd och tårar honom förutan.
Hårdhändt och oförfärad, såsom det släkte, till
hvilket han talade, kastade han ned i stoftet allt som
icke stod fast rotadt på eviga klippor.
</p>

<p>
<a id="page-324" class="pagenum" title="324"></a>
Denne väldige predikant var på genomresa till
Ekenäs för att afgå med finska trupper till Reval, men
dröjde några dagar i Karis, medan rotarna samlade sig.
Vid denna tid var det korta fredslugnet åter förbi; Carl X
Gustaf hade ryckt i fält mot Polen; ryssen väntades,
allt var åter vapenslammer och krigslarm. Mäster Petrus
predikade michaelidagen i Karis kyrka om »den störste
i himmelriket», men hade samtidigt att framställa Michaels
strid med draken. Draken var kriget, draken var ryttaren
på den röda hästen. »Ve dig, plundrare, som ännu ej
blifvit plundrad! Ve dig, röfvare, som ännu ej blifvit
röfvad! När du slutat att plundra, skall du själf blifva
plundrad; när du upphört att röfva, skall man röfva
dig. Si, hjältarne klaga därute, fredens sändebud gråta
bitterligen. Stigarna stå öde, ingen fred är på vägarna.
Landet sörjer och försmäktar. Libanon blyges och
vissnar, Saron är likt en ljunghed, Basan och Karmel
fälla löfven. Nu vill jag uppstå, säger Herren; nu vill
jag uppresa mig, ja, nu vill jag uppresa mig. I gingen
hafvande med hö; I skolen föda halm. Eder andedräkt
skall blifva en eld, som förtär eder. Folken skola förbrännas
som kalk; såsom afhuggna törnen skola de
förbrinna i eld. Ho bland oss kan bo vid en evig
brand? Herren skall döma hedningarne; han skall
skipa rätt åt talrika folk, och de skola smida sina svärd
till plogbillar och sina spjut till vingårdsknifvar. Allt
krig skall med storm och blodig klädnad i eld förbrändt
varda.»
</p>

<p>
Icke nöjd med dessa Esaias&rsquo; ljungeldar, kallade predikanten
den talrikt församlade menigheten ännu till en
bibelförklaring på eftermiddagen vid Nyby gård, som var
den största i kustbygden. Folkskarorna strömmade dit
och lägrade sig under bar himmel på den öppna sluttningen
<a id="page-325" class="pagenum" title="325"></a>
af en skogshöjd vid gården. Det var enkelt, som
i de första kristnas tid. Ett klippblock på kullen var
på samma gång predikstol och altare; där låg Gustaf II
Adolfs stora bibel uppslagen. Den tidigt sjunkande höstsolen
färgade med sitt röda sken de vissnande löfven,
den groftimrade stugan och den ljudlöst lyssnande, spridda
åhörarekretsen.
</p>

<p>
Aftonvinden fattade orden och bar dem ned utför
sluttningen. Talaren grep Zofars ord i Jobs bok för att
tukta tidens öfvermod. »Vet du ej, att det varit så från
evig tid, från det människan sattes på jorden, att de
ondas fröjd är ovaraktig och att den gudlöses glädje
räcker endast för stunden? Om än hans höjd stege upp
till himmelen och hans hufvud räckte upp till molnen,
blifver han dock förstörd för evig tid. De, som sett
honom, fråga: hvart gick han? Såsom en dröm förflyger
han, man finner honom icke mer, och han jagas bort
såsom nattens syn. Det öga, som sett honom, ser honom
icke mer, och hans rum skådar honom ej mer. Om än
hans ben fyllas med ungdomskraft, bäddas de dock med
honom i mullen!»
</p>

<p>
Därefter öfvergick han med apostlarnes ord till kärleken
såsom det första och yppersta budet &mdash; detta bud,
som själfviskheten förnekar och som kriget uppenbart
hånar. Vet du icke, att »Gud är kärleken, och den som
blifver i kärleken, han blifver i Gud och Gud i honom?»
Förstår du icke, att »om jag visste alla hemligheter och
all kunskap och hade all tro, så att jag försatte berg,
och hade icke kärleken, så vore jag intet?» Om någon
menar sig vara profet eller andeligen begåfvad, han
besinne Herrens bud. Ty »profetiorna skola försvinna
och tungomålen upphöra, och kunskapen skall försvinna,
men kärleken vänder aldrig åter.» I himmelen och på
<a id="page-326" class="pagenum" title="326"></a>
jorden är han det största, det enda, det eviga, som aldrig
förgås.
</p>

<p>
Predikanten slutade med att framställa det ödmjuka,
älskande barnet såsom den störste i himmelriket. Hans
ord nedslogo i den själfviska, hårdhjärtade tiden såsom
hagelskurar öfver tistelbevuxna fält, men på samma gång
som vårregn öfver smältande is. I dessa ord låg något
af den allt upprättande, allt förenande kraft, som i tider
af hårda pröfningar förklarar hvarför icke ett folk går
under.
</p>

<p>
Skuggorna blefvo längre, kvällsolen sjönk, skymningen
inbröt, folkskarorna runno bort som rännilar utför
sluttningen. Nyby var en ofta anlitad rastplats för vägfarande,
och en vagn, eskorterad af några ryttare, hade
anländt under bibelförklaringen. När denna var slutad,
framträdde till predikanten en yngre kvinna, hvars sidenfodrade
reskappa, som enligt nordtyska bruket drogs upp
öfver hufvudet i en »huike», lät förmoda en medlem af
ortens adel.
</p>

<p>
&mdash; Mäster Petrus Luth &mdash; sade kvinnan till honom
&mdash; jag tackar eder för ord af ande och lif. Ni har
engång frågat mig, om jag var ett Guds barn. Jag har
aldrig varit det sedan min första barndom. Men nu
kommer jag till eder som en förlorad spillra på världens
haf och frågar eder, om ni vill visa mig vägen till den
kärlek, som är förmer än all kunskap och som aldrig
förgås.
</p>

<p>
Mäster Petrus var ej ovan vid sådana frågor.
</p>

<p>
&mdash; Är du &mdash; sade han med en själasörjares förtroliga
tilltal &mdash; är du den samaritiska kvinnan, som
kommer att ösa vatten ur Jakobs brunn, så minns, att
ej jag är din frälsare. Gå till honom, och du skall
finna evigt lif.
</p>

<p>
<a id="page-327" class="pagenum" title="327"></a>
&mdash; Det är så långt till Gud, suckade kvinnan,
och jag är så trött. Gif mig en droppe lefvande
vatten!
</p>

<p>
&mdash; Ingen kan gifva hvad <em>han</em> gifver; men hvad
jag har, vill jag gifva dig. Sätt dig här och förtro dig
till mig!
</p>

<p>
De satte sig på stenar under en gulnande björk.
Mörkret började inbryta och stjärnorna tindra på himmelen.
Mäster Petrus kunde ej urskilja den okändas
drag, men kände i hennes närhet ett underligt tryck af
någonting öfverlägset. Hon var icke som andra. De
ödmjuka orden hade en främmande klang och motsades
af en bestämdhet i tonen, som röjde mera vana att
befalla än bedja. Han väntade frågor, men hon teg
länge. Det kostade henne en synbar ansträngning att
blotta sitt innersta.
</p>

<p>
&mdash; Nåväl &mdash; sade han slutligen, bemannande sig
med sin starka tro &mdash; du säger mig, att du är en sökande
ande. Hvad är du mer? Hvem söker du?
</p>

<p>
&mdash; Hvad jag är? Hvem jag söker? upprepade
kvinnan eftersinnande. Jag är en som förnekat allt,
utom mig själf. Jag är en som sökt ett fäste, så långt
jag minnes tillbaka, och aldrig funnit det. Denna björken
har rot, och denna stenen har grund att hvila på, men
jag är rotlös som hafvets skum, jag har intet fäste i
himmelen eller på jorden. I långa år har jag sökt min
själs grund inom mig och funnit böljande vågor; sökt
fäste i världen och stått på samma gungande planka;
sökt rot i alla den mänskliga vishetens verk och blifvit
lika bedragen. Tusen frågor och aldrig ett svar. I dag
hörde jag Johannes och Paulus tala genom eder till mig,
och det liknade ett svar, men jag är ej säker därpå.
Jag har ju känt dessa orden länge. För mig ha de varit
<a id="page-328" class="pagenum" title="328"></a>
döda ljud, men i dag ha de fått lif och slå mig till
jorden. Kan ni upprätta mig?
</p>

<p>
&mdash; Gud kan upprätta dig, han som är kärleken.
Tror du på Gud?
</p>

<p>
&mdash; Jag har trott på en stjärna, och hon har besvikit
mig. Jag har trott på mig själf och höll icke
profvet. Slutligen har jag lärt mig att tro på kärleken,
men det är icke eder kärlek, mästare; det är ett skönt
barn ... icke Marias barn, utan mitt barn ... och för
detta barn har jag offrat allt, men icke fått frid.
</p>

<p>
&mdash; Nej, detta är icke en kristens kärlek. Den,
som älskar fader eller moder eller syster eller broder
eller barn mer än mig, säger Herren, han är mig icke
värd. Älskar du Jesus Kristus, din frälsare?
</p>

<p>
Hon teg.
</p>

<p>
Nu hade han henne fången. Han grep en örninna
i stolta vingar. Hon reste sig till flygt, hon kämpade
för lifvet, men hon kom icke undan. Han slog henne
med bevisen att utan Guds kärlek är människors kärlek
blott en naturdrift. Men Guds kärlek, som omfattar allt,
betvingar på samma gång allt, så att i honom måste vi
ock älska människorna. Denna kärlek allena gifver
lifvet ett innehåll och ett mål. Denna kärlek allena är
den som aldrig förgås.
</p>

<p>
Hon indrack hans ord såsom en, hvilken försmäktar
af törst. Men hon gaf icke vika.
</p>

<p>
&mdash; Är det ej nog &mdash; sade hon &mdash; att jag offrat allt
för min kärlek?
</p>

<p>
&mdash; Nej, det är icke nog att offra allt för en afgud.
Icke om du gåfve ett konungarike.
</p>

<p>
&mdash; Jag har gifvit ett konungarike.
</p>

<p>
&mdash; Icke om du gåfve din lekamen att brännas.
</p>

<p>
<a id="page-329" class="pagenum" title="329"></a>
&mdash; Jag har gifvit min lekamen att brinna i invärtes
eld.
</p>

<p>
&mdash; Men apostelen säger: det är dig intet nyttigt.
Har du icke fått allt af lefvande Gud?
</p>

<p>
&mdash; Jo, jag har fått allt ... låt mig säga af stjärnorna.
Af mig själf är jag intet. Ingen mask i mullen
har kommit till världen så eländigt hjälplös och fattig
som jag. Och dock har jag fått en sund kropp, en fri
ande, rika naturgåfvor, brinnande törst efter allt det
högsta och största som tanken fattar. Jag har fått ett
okufveligt mod, en stark vilja, en klar blick, människors
kärlek, kunskap, makt, ära, riken och höghet. Endast
<em>ett</em> har jag icke fått, det har vuxit ut ur mitt innersta
... min kärlek till detta barn.
</p>

<p>
&mdash; Tag intet undan! Du har fått allt af din Gud;
åt honom måste du gifva allt tillbaka.
</p>

<p>
&mdash; Mäster Petrus ... ni går mig på lifvet; låt oss
förstå hvarandra! Det var en tid, när jag för en sådan
fordran skulle ha skrattat åt eder eller spärrat eder in i
ett dårhus. Men sedan jag förlorat mig själf, sedan jag
gifvit mig åt en annan, sedan jag känt alla fästen svikta,
har jag lidit och lärt tillräckligt för att nu förstå eder.
Välan, jag böjer mig. Tag allt hvad jag <em>fått</em>, jag gifver
det allt tillbaka, kunskap, höghet, ära, jag kastar det
bort, som hade det aldrig varit. Jag är beredd att åter
blifva den outsägligt fattiga, ringa, betydelselösa atom,
som jag var. Men begär ej min kärlek; den kan jag
icke gifva eder, den är det enda som återstår af min
tillvaro, den är mitt lif. Jag kan ej slita hjärtat ur mitt
bröst och fortfara att lefva.
</p>

<p>
&mdash; Så dö, du syndens trälinna, dö bort från dig
själf, och stå upp som en ny skapelse i din Herre och
<a id="page-330" class="pagenum" title="330"></a>
frälsare! Vill du mäkla med Gud? Vill du säga till
honom: så och så mycket gifver jag dig, men min
syndiga jordiska kärlek vill jag behålla; den får du
icke, den är mitt lif! Gå, mäkla med världen; hon
låter pruta med sig, men här gäller allt eller intet. Din
Gud nöjes ej med ett halft hjärta, han vill hafva dig
hel. Han kan icke mottaga dig, förrän du säger: <em>Kristus
är mitt lif!</em>
</p>

<p>
Hon reste sig upp i häftig vrede.
</p>

<p>
&mdash; Och hvem är då ni, som talar till mig med
Guds myndighet? Det är länge sedan jag vuxit ifrån
den fromma inbillningen, att prästen är Gud. Ni är
lärd, mäster Petrus Luth; det är jag ock. Ni tolkar
skriften; det gör jag ock. Ni söker, jag söker; ni tror
eder ha funnit, medan jag famlar, och ni har funnit så
litet, att ni icke ens vet hvad kärlek är. Ty visste ni
det, skulle ni ej vilja plundra en olycklig, fridlös medmänniska
på sista återstoden af hennes jordiska tillvaro.
Gud är barmhärtigare än ni: om han velat fråntaga
mig allt, skulle han ej låtit mig stanna ännu en tid på
jordens yta. Ni har sett och lärt något i världen; må
vara; jag har sett och lärt mera än ni. Jag känner
judar, muhamedaner och kristne af alla bekännelser;
ni är icke visare än någon af dem. Juden säger till
mig: uppfyll Guds lag, och Abraham öppnar för dig sitt
sköte. Muhamedanen säger: lef redligt, gör godt, bed,
fasta, strid för din tro, och du är viss om paradiset.
Katoliken begär ej ens detta af mig. Läs ditt <em>pater
noster</em>, säger han, anropa helgonen, bikta, gif allmosor,
och Petrus skall för dig upplåta himmelens port. Men
ni, en annan Petrus, säger till mig: utrota dig själf,
Gud vill hafva dig död för att göra dig lefvande! Hvad
skall jag tro om en sådan lära? Jag kan ju icke gå
<a id="page-331" class="pagenum" title="331"></a>
tillbaka till den halmkärfve, där jag är född, och födas
på nytt! Där är min stjärna; se huru kärleksfull hon
strålar mot mig i den ändlösa rymden! Hellre går jag
tillbaka till henne, min enda vän; hon har gifvit mycket
och tagit mycket, men hon har dock unnat mig att behålla
<em>ett</em>. Ni har ingenting gifvit och vill fråntaga mig
allt. Så är det, mäster Petrus. Blif lycklig i eder tro,
om ni kan; jag kan det icke. Farväl!
</p>

<p>
Hon gick några steg, men kom icke långt. Den
förvånade predikanten såg henne stanna, vackla, försöka
gå vidare, men hejdas såsom af en osynlig makt. Hon
darrade i alla leder, hon ansträngde hela sin starka
vilja för att lösslita sig från detta oemotståndliga, som
förlamade hennes fot, men förgäfves. Efter en kort,
förtviflad strid sjönk hon, halft vanmäktig, ned vid
klippan, där talaren stått ett par timmar förut. I detta
ögonblick var hon, midti kvällens skuggor, såsom genomstrålad
af ljus. Hon sken i en oförklarlig glans, som
belyste klippan, gräset, mossan och aftondaggen närmast
omkring henne. Ögonen voro slutna, hennes svarta hår
tycktes fosforescera, fållarna af hennes kappa lyste i
mörkret, tre diamanter i ringen på hennes finger tindrade
som Orions bälte på himlahvalfvet.
</p>

<p>
Oviss hvad detta månde betyda, närmade sig mäster
Petrus och utsträckte handen för att uppresa den vanmäktiga.
</p>

<p>
&mdash; Vänta! sade hon med låg röst. &mdash; Stjärnan är
inom mig ... Hon talar ...
</p>

<p>
Det varade kanske en minut, kanske ett sekel.
Tiden fanns i detta ögonblick icke till. Plötsligt befunno
sig båda åter i djupt mörker. Det hemlighetsfulla
skenet hade försvunnit lika hastigt och oförklarligt,
som det kom. Blott en svag ljusstrimma tycktes ila
<a id="page-332" class="pagenum" title="332"></a>
bort öfver den mörka natthimmelen och förlora sig bland
stjärnorna.
</p>

<p>
Den okända reste sig långsamt, drog djupt efter
andan och sade:
</p>

<p>
&mdash; Undervisa mig! Jag är den eländigaste, den
okunnigaste af alla skapade varelser.
</p>

<p>
Det var den bedjande rösten af ett hjälplöst barn.
Den stränge predikanten kände sig rörd.
</p>

<p>
Välan, sade han, Herren kallar mig, och jag
lyder. För mig återstå endast tre dagar på denna orten;
dessa dagar tillhöra dig. Hvem skall jag efterfråga?
Jag vet ju oj hvem eller hvad du på jorden är.
</p>

<p>
Fråga i Nyby efter grefvinnan Götz. Ni känner
mig sedan långt tillbaka.
</p>

<p>
De återvände till gården och möttes på vägen af
tjänare, som utsändts med facklor. Grefvinnan hade anländt
öfver Reval till Ekenäs och ville vidare fortsätta
resan till Åbo och Sverige. Hon väntade nu en sömnlös
natt, men sof till sin öfverraskning så lugnt, som hon ej
sofvit på många år.
</p>

<p>
Tidigt följande morgon kom mäster Petrus till Nyby
och tillbragte alla tre dagarna före sin afresa hos den
resande i gårdens rymliga gäststuga. Det var en lång,
hård strid, där all hans lärdom kom ohjälpligt till korta.
Lärjungen kände skriften och dess utläggningar bättre
än mästaren. Men denne kunde, hvad hon icke kunde
&mdash; bedja. Och denna brinnande bön blef rebellen öfvermäktig.
Hon kunde icke motstå den makt, hvilken
böjer människors själar som vattubäckar. Den slog
henne till jorden och uppreste henne ny.
</p>

<p>
När mäster Petrus mot aftonen af den tredje
dagen tog farväl, föreslog honom grefvinnan ett sista
möte i Kaskas torp. Hon hade kommit för att uppsöka
<a id="page-333" class="pagenum" title="333"></a>
denna låga koja; hon hade där att godtgöra ett helt
lifs skuld.
</p>

<p>
&mdash; Jag skall komma &mdash; svarade han &mdash; för att
bevittna ett barns nyfödelse, där det först såg dagen.
Vår evangeliska kyrka sörjer sitt jordiska öfverhufvud,
den store kung Gustafs dotter. Hon har gått från ljus
till mörker. Nu skall vår kyrka förnimma, att en annan
har gått från mörker till ljus.
</p>

<p>
&mdash; Nej, döm icke, mäster Petrus! Bed hellre för
alla som famla med ovissa steg mot evigt ljus! Gud
allena vet huru mycket mörker ännu är kvar i själarnas
botten. Jag vet endast, att jag var död, och se, jag
lefver! Jag var fången i stoftets träldom ... min vän,
min lärare, låt mig nu vara fri i sanningen! Edra
kyrkor strida om bokstafven och glömma, att anden är
en. Jag tillhör hvarken eder lutherska eller någon annan
synlig kyrka; jag tillhör den osynliga, allmänneliga
kyrkan, hvars herre och hufvud är Kristus allena. Nu
kan jag gifva mig helt åt honom. Nu kan jag börja
ett nytt lif.
</p>

<p class="tb">
*
</p>

<p class="noindent">
Det fattiga, men icke mera bofälliga torpet hade,
utom eldskenet från spiseln, bestått sig den ovana
lyxen af ett talgljus, instucket i en urhålkad rofva på
bordet, till heder för gårdagens predikant, mäster Petrus
Luth, som infunnit sig för att sjunga en aftonpsalm med
torpets fromme invånare. Golfvet var renskuradt, rya
på sängen, barnen uppsnyggade. Där fanns nu, som
förr, en talrik afkomma, Tommus barn, sedan sonen öfvertagit
torpet efter sin fader och burit tidens bördor med
samma tysta lugn, samma tålmodiga flit. I kväll sysslade
han med att banda en så, hans hustru delade sin
<a id="page-334" class="pagenum" title="334"></a>
omsorg mellan barnen och aftonmåltiden; hans gifta
syster Sigfrida satt med ett dibarn vid bröstet. Dordej,
modern, var upptagen af en sträng rannsakning i den
yfviga luggen på en rödkindad pilt, som otåligt lutade
sitt hufvud mot farmoderns knä.
</p>

<p>
&mdash; Han skall ha tack, mäster Petrus, för ett godt
Guds ord i går, sade den språksamma gamla kvinnan,
utan att upphöra med sin rannsakning. &mdash; Blif hos oss!
Hvad skall han bort till det stygga kriget?
</p>

<p>
&mdash; Där allt annat sköflas, finnas själarna kvar, genmälde
prästen.
</p>

<p>
&mdash; Ja, Gud nåde för kriget. Skulle inte vår Mannu
med, han ock, innan han rätt fått skägg på hakan, och
si, där blef han! Två har jag kvar i knekthopen; det
sägs, att de lefva ännu, Gud vet hvar. Sigfridas man
togo de ut i våras; därför är hon nu här med barnet
sitt, stackare. Tacka Gud, att de lämnade Tommu kvar.
Det sägs, att moskoviten illfänas återigen; så skall väl
Tommu ut med, kan tro, och då bli vi kvinnor och
barn att sköta torpet. Å, sitt still, Bennu! Alla långöron
skola nu lystra, när det talas om krig.
</p>

<p>
&mdash; Låt dem komma, så många som träd i skogen!
mumlade pojken hotande, i det han skubbade sig mot
farmoderns knä.
</p>

<p>
&mdash; Håll truten! Skäms du inte för mästaren?
Det är ingen skam i pojkarne nu för tiden, sådana
äro de, Stålhandsken sitter i dem hvarenda en. Gud
signe fröken Kerstin, som gaf oss freden; han blef
inte längre än goddag och adjö. Hvarför skulle hon
löpa ifrån oss till påfven? Si, den stora lärdomen är
nu bara fåfänglighet; jag tror inte där fanns någon riktig
botten i&rsquo;na.
</p>

<p>
&mdash; Utan Guds kärlek, mor Dordej, är allting bottenlöst.
</p>

<p>
<a id="page-335" class="pagenum" title="335"></a>
&mdash; Säg det! Jag har också känt en, som ville
med all gevalt lära skriftens rätta förstånd, och hvad
blef hon? Bortkollrader blef hon, så att hon till slut
inte visste hvem som har skapat världen. Mästaren har
kanske inte hört den sannsagan? Det var två tattarebarn ...
</p>

<p>
&mdash; Ja, jag vet. Lydik Larsson lät mig en tid läsa
med barnet Hagar, och henne såg jag sedan som en
förnäm jungfru i kriget.
</p>

<p>
&mdash; Såg han&rsquo;na? Ja, hvad skulle inte hon gå i
krig, hon, som var den förnämsta, näst fröken, i Sveriges
rike! Må tro det blef högt till taket, när Lydiken kom
från Stockholm och förtäljde oss allting om Hagar.
Lydiken är nu ock all världenes väg, och Betty hans fick
fulla kistan med silfverdalrarna. Samma väg ha de alla
gått &mdash; herr Åke, som tog pojken till sig, och herr Jöns,
som tog flickan. Långt före dem gick mäster Sigfrid ur
tiden, Gud fröjde själen! Här låg han i denna sängen.
Vi ha sett lärdt folk förr, mäster Petrus.
</p>

<p>
&mdash; Skulle ni gärna återse barnet Hagar, mor Dordej?
Jag vill minnas, att ni höll henne kär.
</p>

<p>
&mdash; Höll jag? Tror nästan. Hennes make fanns
inte, och ändå blef hon mitt sorgebarn. Gud förlåte
mig, om jag suttit med släden full af barn och vargarna
naggat hästen i hasorna, inte hade jag kastat den ungen
först åt odjuren.
</p>

<p>
&mdash; Nej, mor skulle ha hoppat först ut själfver, anmärkte
Sigfrida med ett godt smålöje.
</p>

<p>
&mdash; Å, tyst du; kanske jag kastat ut dig! Men
aldrig i världen får jag se min allrakäraste ros och lilja
mer. Hon skulle ju ut till folk; hvad skulle en silkeshöna
rymmas här i en näfverrifva! Nej, den natten,
när mor hennes kom, går visst aldrig ur mig, så länge
<a id="page-336" class="pagenum" title="336"></a>
jag lefver. Så stjärnklart därute och så träffeligt kallt!
Och hon, fattiger, kullriden i snön! Här satt jag, där
jag nu sitter; där satt Thomas; där låg Sigfrida i vaggan,
där stod fatet med rofvorna, och där låg halmen i vrån
bakom väfstolen. Thomas, sa&rsquo; jag, är där inte något
på dörren? »Hvad skulle det vara så här dags?», sa&rsquo;
Thomas. Jo, sa&rsquo; jag, det är likasom skulle något trefva
på dörren ...
</p>

<p>
&mdash; Mor, där är något, som trefvar på dörren! inföll
Sigfrida.
</p>

<p>
&mdash; Å, hvad skulle det vara? upprepade Dordej
sina egna ord och visste ej själf hvarför hon ofrivilligt
spratt till. &mdash; Hör åt, om där är någon från Nyby!
</p>

<p>
Tommu öppnade dörren. En ung kvinna i främmande
dräkt steg in och stannade stum vid tröskeln.
</p>

<p>
Dordej stod upp, tog ljuset, gick mot den främmande
och grep Tommu hårdt i armen. Hon svimmade ej, hon
var ej af den sorten, men rösten svek henne. Hon
kunde blott framstamma:
</p>

<p>
&mdash; Jesus i himmelen! Den döda!
</p>

<p>
&mdash; Hagar! utropade Sigfrida.
</p>

<p>
&mdash; Hagar! instämde Tommu.
</p>

<p>
Det var Hagar. Mer än femton år hade förgått,
sedan de sist sågo henne resa barfota med Lydik Larsson
till Åbo. Hon hade mycket förändrats; dragen hade
hårdnat, blicken och hållningen hade en underlig höghet,
men det var dock den länge förlorade, aldrig förgätna.
Likheten med den döda modern hade trädt tydligare
fram och skrämt Dordej nästan från vettet.
</p>

<p>
&mdash; Min andra moder, min trognaste vän på jorden!
sade den förlorade dottern med böjdt hufvud och nedslagna
ögon. &mdash; Jag är icke värd att kallas ert barn.
Kan ni förlåta min långa otack?
</p>

<p>
<a id="page-337" class="pagenum" title="337"></a>
Hon grät icke, men det var tårar i orden. Hade
Dordej följt sin första ingifvelse, skulle hon ha flugit
sorgebarnet om halsen. Där fanns ju icke en tanke på
otack kvar i modershjärtat, men där fanns en kvinnlig
instinkt, som höll henne tillbaka. Den långa gestalten
var och var ej hennes kära lilla barn; där var främmande
klang i orden, ett främmande, något af »den förnämsta
i Sveriges rike».
</p>

<p>
&mdash; Sigfrida &mdash; sade Dordej, ovant förlägen &mdash; tag
emot hennes nåds kappa!
</p>

<p>
Hagar kände sig själf som en sorgsen främling.
</p>

<p>
&mdash; Sigfrida, bed för mig! Bed, att mor förlåter
sitt ovärdiga barn! Jag har varit så olycklig, så ensam,
utan en vän på jorden ... en enda, utom er, men hon
är långt borta nu. Jag har kommit mer än hundrade
mil för att bedja om mors förlåtelse. Låt mig icke gå
ohörd!
</p>

<p>
Nej, detta stod modershjärtat icke längre emot.
Hvad frågade hon efter en okänd höghet! Hvad mindes
hon mer sin långa längtan eller ett barns hårdhjärtade
glömska! I nästa ögonblick låg sorgebarnet i sin snyftande
moders armar.
</p>

<p>
Isen var bruten; moder, barn och fostersyskon hade
återfunnit hvarandra.
</p>

<p>
&mdash; Se &mdash; sade mäster Petrus Luth, som icke förblef
en likgiltig åskådare &mdash; Gud tog ifrån eder nattens
barn och gaf eder åter ett ljusets barn!
</p>

<p>
Vid aftonmåltiden sutto de samlade kring torpets
tarfliga hafregröt. Hvilket barndomsminne att utbyta
palatsernas prakt mot en träsked, en hålkaka och mjölken
af dessa kor, som Hagar Sultan engång hade vallat!
Åter blef hon förtrogen med de fattigas lif; det förgångna
föll af henne som en fågels aflagda fjäderskrud.
<a id="page-338" class="pagenum" title="338"></a>
Hon bad att denna natt få sofva i sin barndoms halmbädd
med kudden af rötofs. Endast denna natt; hon
visste, att femton år af ett människolif ändock ej kunna
utplånas mer.
</p>

<p>
Frågor omväxlade med tårar och löjen. Torpets
historia var snart berättad. Samma hårda kamp för
tillvaron, samma försakelser, samma förnöjsamhet, samma
tro; gamla hade gått och nya tillkommit. Desto brokigare
var historien om nattens barn. Allt kunde ej
sägas, och dock hade trogna vänner rätt att begära ett
svar. Hagar förtäljde om Bennu, som kunnat blifva så
mycket, men aldrig blef mer än en tapper soldat, och
huru han nu låg fallen ung i Jerusalems blodiga sand.
Hon själf ...
</p>

<p>
&mdash; Minns du, Sigfrida, koltrasten, hvilken vi lärde
säga: Tätti dum? Han slapp engång lös ...
</p>

<p>
&mdash; Ja, och då tog katten honom.
</p>

<p>
&mdash; Tog hon? Jag har hört sägas, att han flög bort
öfver hafvet och blef insatt i fröken Kerstins gyllene
bur. Där hade han allt godt och fick lära många
dägeliga konster, så att Tätti ansågs vara allt annat än
dum dåmera. Men han var född fri, trifdes ej länge i
buren, bet sönder gallret och flög långt ut i världen.
Där såg han många länder och människor; de flesta
voro goda mot honom, men Tätti var dum, han var
ostadig och högmodig; han trodde sig vara skapad till
en paradisfågel och ville flyga ända till himmelen. Så
kom han långt härifrån till ett slott af pärlor och guld
och sjöng för en gosse, hvilken regerade halfva världen
... Huru gammal är Tommus gosse?
</p>

<p>
&mdash; Bennu är tolf år.
</p>

<p>
&mdash; Tolf år! Så var ock Tättis gosse. Se här, du!
Tag denna silfvernål till ett minne af den förste Bennu
<a id="page-339" class="pagenum" title="339"></a>
i Kaskas torp! Han bar den i alla strider ända till
döden.
</p>

<p>
Torpets förvånade nye ättling gapade på den konstrika
nålen och kände på sina kinder en brännande kyss.
</p>

<p>
&mdash; Där funnos &mdash; fortfor Hagar &mdash; många kattor,
tigerkattor, i pärleslottet. De lurade dag och natt på
gossen för Tättis skull. Tätti hade de kunnat få, den
skadan hade ej varit stor, men gossen skulle regera
halfva världen. Då flög Tätti en natt bort på masttoppen
af ett skepp. Fienden tog skeppet med allt
dess gods, Tätti sattes i en järnbur och skulle visas
som segertecken för folket i en stor stad, som hette
Venedig. Men natten förut lyckades Tätti rymma, fattigare
och mera vingbruten, än någon af eder. Kom så
åter till goda människor, som kände honom, plockade
fram sina gamla fjädrar, som han glömt där, och flög
hit till Kaskas torp. På vägen mötte han en gammal
bekant, som sade till honom vår förra lärdom: Tätti
dum! Ja, Tätti lofvade att aldrig mer vara dum, och
nu är han här.
</p>

<p>
&mdash; Men hör &mdash; sade Dordej otåligt &mdash; hvad är
detta för barnsagor? Du skulle förtälja huru du blef
den förnämsta, näst fröken, i Sveriges rike.
</p>

<p>
&mdash; Den förnämsta i riket är Sveriges och Finlands
tappra, trogna, redliga folk. Fröken Kerstin är högtänkt;
hon vet detta nog, men om hon glömt det, så är
det därför att hon aldrig lärt älska någon af hela sitt
hjärta. Hon har ju ej kunnat älska sin moder; därför
har hon varit så ensam i världen.
</p>

<p class="tb">
*
</p>

<p class="noindent">
Följande dag bad Hagar en brinnande bön på sin
moder Ruths ensliga graf. Vissnade och förvildade,
<a id="page-340" class="pagenum" title="340"></a>
prydde rosorna från det heliga landet ännu den inhägnade
plats, där vinternattens okända, fallna vandrerska
väntade på den eviga morgonen. Här ville dottern börja
sitt nya lif.
</p>

<p>
Hon hade blott några få dagar att dröja. Årstiden
påskyndade resan till Sverige. En morgon sadlades
hästar och förspändes kärror på Nyby gård. Torpets
invånare stodo där bland de nyfikne åskådarne. Dordejs
modershjärta svällde på engång af saknad, ömhet och
den fåfängans svaghet, från hvilken icke ens de bästa
bland mödrar äro fullkomligt fritagna.
</p>

<p>
&mdash; Nå, hvad latas ni där; se ni inte, att hennes
nåd har brådt? Sigfrida, hjälp hennes nåd att knyta
hufvan! Tommu, spring hem efter Blacken; inte kan
hennes nåd rida på deras utkörda krakar ... Hvarför vill
du så snart öfvergifva oss, guldhjärtat mitt? fortfor hon
till sorgebarnet, som blifvit ett glädjebarn.
</p>

<p>
Hagar Sultan öfverhöljde den fattiga torpareänkan
med kyssar och tårar.
</p>

<p>
&mdash; Vill Gud, skall jag återse eder. Min tredje
moder väntar mig nu på Riseberga i Sverige. Jag är
skyldig henne ett furstendöme; jag vill gifva henne en
dotter.
</p>

<p>
&mdash; Och sedan ... hvart?
</p>

<p>
&mdash; Hvarthelst Guds kärlek kallar mig att tjena
hans rike.
</p>

<p class="tb">
*
</p>

<p class="noindent">
Först när grefvinnan Götz lämnat landet, blef det
bekant, att Kaskas torp blifvit utlöst från Nyby gård till
ett själfständigt skattehemman och alla dess skulder betalda.
Från denna tid saknas tillförlitliga underrättelser
om grefvinnans senare öden, utom en sägen att hon
<a id="page-341" class="pagenum" title="341"></a>
upptagit och vårdat Ruben Zevis utfattiga ättlingar,
hennes broders barn. Desto mera bekanta äro drottning
Kristinas skiftande öden på gamla dagar. Man tror sig
veta, att drottningen under sin andra resa till Paris år
1657 besökt Vincent de Pauls berömda hospital <em>La
Salpétrière</em> och där igenkänt i en af de barmhärtiga
systrarna sin förra bokvårderska. Man har också trott
sig igenkänna ett gammalt illustreradt exemplar af <em>vulgata</em>
såsom den latinska bibel, hvilken drottning Kristina engång,
i nådens solsken, förärat sin då så högt gynnade
<em>Doxa</em>. Men här förlora sig historiens trådar i samma
ogenomträngliga dunkel, som läsaren engång såg klarna
på isen af Högbensjön. Det enda man vet, blott alltför
visst, är, att ryttaren på den röda hästen ännu fortfar
att rida. Ännu går, tid efter annan, hans väg genom
aska och blod. Ännu är det, ack, så långt, så långt
till tidernas ände!
</p>

<p class="end">
Slut på tredje och sista delen.
</p>

<h3 class="chapter" id="chapter-1-28">
<a id="page-342" class="pagenum" title="342"></a>
Tredje delens innehåll:
</h3>

<div class="centered">
<table class="toc" summary="TOC">
<tbody>
   <tr>
      <td class="col1">1.</td>
      <td class="col2">Före striden</td>
      <td class="col_page"><a href="#page-3">3</a></td>
   </tr>
   <tr>
      <td class="col1">2.</td>
      <td class="col2">Slaget vid Jankowitz</td>
      <td class="col_page"><a href="#page-14">14</a></td>
   </tr>
   <tr>
      <td class="col1">3.</td>
      <td class="col2">Slagfältet</td>
      <td class="col_page"><a href="#page-21">21</a></td>
   </tr>
   <tr>
      <td class="col1">4.</td>
      <td class="col2">En fältflamma och ett fältlasarett</td>
      <td class="col_page"><a href="#page-36">36</a></td>
   </tr>
   <tr>
      <td class="col1">5.</td>
      <td class="col2">Hjärta och statskonst</td>
      <td class="col_page"><a href="#page-48">48</a></td>
   </tr>
   <tr>
      <td class="col1">6.</td>
      <td class="col2">Freden i Brömsebro och Johannes Rudbeckius</td>
      <td class="col_page"><a href="#page-58">58</a></td>
   </tr>
   <tr>
      <td class="col1">7.</td>
      <td class="col2">Andra och tredje skyddslingen</td>
      <td class="col_page"><a href="#page-75">75</a></td>
   </tr>
   <tr>
      <td class="col1">8.</td>
      <td class="col2">Gyckel och sidenband</td>
      <td class="col_page"><a href="#page-90">90</a></td>
   </tr>
   <tr>
      <td class="col1">9.</td>
      <td class="col2">Ett lejonmöte</td>
      <td class="col_page"><a href="#page-105">105</a></td>
   </tr>
   <tr>
      <td class="col1">10.</td>
      <td class="col2">Ruben Zevis sändebud</td>
      <td class="col_page"><a href="#page-117">117</a></td>
   </tr>
   <tr>
      <td class="col1">11.</td>
      <td class="col2">Budskap till österlandet</td>
      <td class="col_page"><a href="#page-128">128</a></td>
   </tr>
   <tr>
      <td class="col1">12.</td>
      <td class="col2">Slafvens slafvinna</td>
      <td class="col_page"><a href="#page-140">140</a></td>
   </tr>
   <tr>
      <td class="col1">13.</td>
      <td class="col2">Westfaliska freden</td>
      <td class="col_page"><a href="#page-152">152</a></td>
   </tr>
   <tr>
      <td class="col1">14.</td>
      <td class="col2">Den triumferande Parnassus</td>
      <td class="col_page"><a href="#page-163">163</a></td>
   </tr>
   <tr>
      <td class="col1">15.</td>
      <td class="col2">Gunstlingarne</td>
      <td class="col_page"><a href="#page-178">178</a></td>
   </tr>
   <tr>
      <td class="col1">16.</td>
      <td class="col2">Mor och dotter</td>
      <td class="col_page"><a href="#page-191">191</a></td>
   </tr>
   <tr>
      <td class="col1">17.</td>
      <td class="col2">Hotande förebud</td>
      <td class="col_page"><a href="#page-200">200</a></td>
   </tr>
   <tr>
      <td class="col1">18.</td>
      <td class="col2">Carl Gustaf på Öland</td>
      <td class="col_page"><a href="#page-210">210</a></td>
   </tr>
   <tr>
      <td class="col1">19.</td>
      <td class="col2">Stjärnan och skyddslingarne</td>
      <td class="col_page"><a href="#page-220">220</a></td>
   </tr>
   <tr>
      <td class="col1">20.</td>
      <td class="col2">Det stora budet</td>
      <td class="col_page"><a href="#page-236">236</a></td>
   </tr>
   <tr>
      <td class="col1">21.</td>
      <td class="col2">Stambul Sarai</td>
      <td class="col_page"><a href="#page-250">250</a></td>
   </tr>
   <tr>
      <td class="col1">22.</td>
      <td class="col2">På tredje trappsteget</td>
      <td class="col_page"><a href="#page-264">264</a></td>
   </tr>
   <tr>
      <td class="col1"><a id="page-343" class="pagenum" title="343"></a>23.</td>
      <td class="col2">Messias</td>
      <td class="col_page"><a href="#page-280">280</a></td>
   </tr>
   <tr>
      <td class="col1">24.</td>
      <td class="col2">Stjärnornas stund</td>
      <td class="col_page"><a href="#page-293">293</a></td>
   </tr>
   <tr>
      <td class="col1">25.</td>
      <td class="col2">Sultanens hat-i-sherif</td>
      <td class="col_page"><a href="#page-299">299</a></td>
   </tr>
   <tr>
      <td class="col1">26.</td>
      <td class="col2">Makalös</td>
      <td class="col_page"><a href="#page-310">310</a></td>
   </tr>
   <tr>
      <td class="col1">27.</td>
      <td class="col2">Ett nytt lif</td>
      <td class="col_page"><a href="#page-323">323</a></td>
   </tr>
</tbody>
</table>
</div>

<div class="ads">
<p class="bonniers">
Albert Bonniers förlag.
</p>

<p class="hdr">
<span class="line1">Från Neros dagar</span><br />
<span class="line2">(Quo Vadis?)</span><br />
<span class="line3">af</span><br />
<span class="line4">HENRYK SIENKIEWICZ.</span><br />
<span class="line5">2 delar. 3: 50; inb. 4 kronor.</span>
</p>

<p>
»En <em>enastående god bok</em>. &mdash; <em>Atmosfären</em> är <em>ren</em>,
<em>scenerna af utomordentlig skönhet</em>.»
</p>

<p class="src">
(Times.)
</p>

<p>
»Ett <em>verkligt genialiskt arbete</em>, som kommer
läsarens själ att vibrera.»
</p>

<p class="src">
(Pall Mall Gazette.)
</p>

<p>
»Sienkiewicz har med denna bok häfdat sig
som <em>en af vår tids största andar</em>.»
</p>

<p class="src">
(The Graphic.)
</p>

<p>
»En af <em>våra dagars främsta böcker</em>.»
</p>

<p class="src">
(The Bookman.)
</p>

<p>
»Ett <em>öfverlägset, beståndande</em> diktverk.»
</p>

<p class="src">
(New-York Herald.)
</p>

<p>
»En af de yppersta historiska romaner, som
sett dagen under 1800-talets senare hälft.»
</p>

<p class="src">
(Chicago Evening post.)
</p>

<p>
»Ett <em>genialiskt</em> arbete, hvars öfverflyttande på
svenskt språk utgör en <em>verklig vinst</em> för vår litteratur.»
</p>

<p class="src">
(Sv. Dagbladet.)
</p>

<p>
»<em>Ett konstverk af rang.</em>»
</p>

<p class="src">
(Dagens Nyheter.)
</p>

<p>
»En berättelse, som icke står efter någon af
<em>Tolstoys</em>.»
</p>

<p class="src">
(S:t James&rsquo; Gazette.)
</p>

</div>


<div class="trnote">
<p id="trnote" class="chapter"><b>Noteringar:</b></p>

<p>
Originalets stavning och interpunktion har bibehållits. Ett fåtal
uppenbarliga fel har rättats som följande (innan/efter):
</p>

<ul>

<li>
... <span class="underline">A</span> sa jupe courte et légère; ...<br />
... <a href="#corr-1"><span class="underline">À </span></a> sa jupe courte et légère; ...<br />
</li>
</ul>
</div>









<pre>





End of the Project Gutenberg EBook of Stjärnornas kungabarn 3: Makalös, by 
Zacharias Topelius

*** END OF THIS PROJECT GUTENBERG EBOOK STJÄRNORNAS KUNGABARN 3: MAKALÖS ***

***** This file should be named 50367-h.htm or 50367-h.zip *****
This and all associated files of various formats will be found in:
        http://www.gutenberg.org/5/0/3/6/50367/

Produced by Eva Eriksson, Jens Sadowski, and the Online
Distributed Proofreading Team at http://www.pgdp.net. This
book was produced from scanned images of public domain
material from the Google Books project.


Updated editions will replace the previous one--the old editions will
be renamed.

Creating the works from print editions not protected by U.S. copyright
law means that no one owns a United States copyright in these works,
so the Foundation (and you!) can copy and distribute it in the United
States without permission and without paying copyright
royalties. Special rules, set forth in the General Terms of Use part
of this license, apply to copying and distributing Project
Gutenberg-tm electronic works to protect the PROJECT GUTENBERG-tm
concept and trademark. Project Gutenberg is a registered trademark,
and may not be used if you charge for the eBooks, unless you receive
specific permission. If you do not charge anything for copies of this
eBook, complying with the rules is very easy. You may use this eBook
for nearly any purpose such as creation of derivative works, reports,
performances and research. They may be modified and printed and given
away--you may do practically ANYTHING in the United States with eBooks
not protected by U.S. copyright law. Redistribution is subject to the
trademark license, especially commercial redistribution.

START: FULL LICENSE

THE FULL PROJECT GUTENBERG LICENSE
PLEASE READ THIS BEFORE YOU DISTRIBUTE OR USE THIS WORK

To protect the Project Gutenberg-tm mission of promoting the free
distribution of electronic works, by using or distributing this work
(or any other work associated in any way with the phrase "Project
Gutenberg"), you agree to comply with all the terms of the Full
Project Gutenberg-tm License available with this file or online at
www.gutenberg.org/license.

Section 1. General Terms of Use and Redistributing Project
Gutenberg-tm electronic works

1.A. By reading or using any part of this Project Gutenberg-tm
electronic work, you indicate that you have read, understand, agree to
and accept all the terms of this license and intellectual property
(trademark/copyright) agreement. If you do not agree to abide by all
the terms of this agreement, you must cease using and return or
destroy all copies of Project Gutenberg-tm electronic works in your
possession. If you paid a fee for obtaining a copy of or access to a
Project Gutenberg-tm electronic work and you do not agree to be bound
by the terms of this agreement, you may obtain a refund from the
person or entity to whom you paid the fee as set forth in paragraph
1.E.8.

1.B. "Project Gutenberg" is a registered trademark. It may only be
used on or associated in any way with an electronic work by people who
agree to be bound by the terms of this agreement. There are a few
things that you can do with most Project Gutenberg-tm electronic works
even without complying with the full terms of this agreement. See
paragraph 1.C below. There are a lot of things you can do with Project
Gutenberg-tm electronic works if you follow the terms of this
agreement and help preserve free future access to Project Gutenberg-tm
electronic works. See paragraph 1.E below.

1.C. The Project Gutenberg Literary Archive Foundation ("the
Foundation" or PGLAF), owns a compilation copyright in the collection
of Project Gutenberg-tm electronic works. Nearly all the individual
works in the collection are in the public domain in the United
States. If an individual work is unprotected by copyright law in the
United States and you are located in the United States, we do not
claim a right to prevent you from copying, distributing, performing,
displaying or creating derivative works based on the work as long as
all references to Project Gutenberg are removed. Of course, we hope
that you will support the Project Gutenberg-tm mission of promoting
free access to electronic works by freely sharing Project Gutenberg-tm
works in compliance with the terms of this agreement for keeping the
Project Gutenberg-tm name associated with the work. You can easily
comply with the terms of this agreement by keeping this work in the
same format with its attached full Project Gutenberg-tm License when
you share it without charge with others.

1.D. The copyright laws of the place where you are located also govern
what you can do with this work. Copyright laws in most countries are
in a constant state of change. If you are outside the United States,
check the laws of your country in addition to the terms of this
agreement before downloading, copying, displaying, performing,
distributing or creating derivative works based on this work or any
other Project Gutenberg-tm work. The Foundation makes no
representations concerning the copyright status of any work in any
country outside the United States.

1.E. Unless you have removed all references to Project Gutenberg:

1.E.1. The following sentence, with active links to, or other
immediate access to, the full Project Gutenberg-tm License must appear
prominently whenever any copy of a Project Gutenberg-tm work (any work
on which the phrase "Project Gutenberg" appears, or with which the
phrase "Project Gutenberg" is associated) is accessed, displayed,
performed, viewed, copied or distributed:

  This eBook is for the use of anyone anywhere in the United States and
  most other parts of the world at no cost and with almost no
  restrictions whatsoever. You may copy it, give it away or re-use it
  under the terms of the Project Gutenberg License included with this
  eBook or online at www.gutenberg.org. If you are not located in the
  United States, you'll have to check the laws of the country where you
  are located before using this ebook.

1.E.2. If an individual Project Gutenberg-tm electronic work is
derived from texts not protected by U.S. copyright law (does not
contain a notice indicating that it is posted with permission of the
copyright holder), the work can be copied and distributed to anyone in
the United States without paying any fees or charges. If you are
redistributing or providing access to a work with the phrase "Project
Gutenberg" associated with or appearing on the work, you must comply
either with the requirements of paragraphs 1.E.1 through 1.E.7 or
obtain permission for the use of the work and the Project Gutenberg-tm
trademark as set forth in paragraphs 1.E.8 or 1.E.9.

1.E.3. If an individual Project Gutenberg-tm electronic work is posted
with the permission of the copyright holder, your use and distribution
must comply with both paragraphs 1.E.1 through 1.E.7 and any
additional terms imposed by the copyright holder. Additional terms
will be linked to the Project Gutenberg-tm License for all works
posted with the permission of the copyright holder found at the
beginning of this work.

1.E.4. Do not unlink or detach or remove the full Project Gutenberg-tm
License terms from this work, or any files containing a part of this
work or any other work associated with Project Gutenberg-tm.

1.E.5. Do not copy, display, perform, distribute or redistribute this
electronic work, or any part of this electronic work, without
prominently displaying the sentence set forth in paragraph 1.E.1 with
active links or immediate access to the full terms of the Project
Gutenberg-tm License.

1.E.6. You may convert to and distribute this work in any binary,
compressed, marked up, nonproprietary or proprietary form, including
any word processing or hypertext form. However, if you provide access
to or distribute copies of a Project Gutenberg-tm work in a format
other than "Plain Vanilla ASCII" or other format used in the official
version posted on the official Project Gutenberg-tm web site
(www.gutenberg.org), you must, at no additional cost, fee or expense
to the user, provide a copy, a means of exporting a copy, or a means
of obtaining a copy upon request, of the work in its original "Plain
Vanilla ASCII" or other form. Any alternate format must include the
full Project Gutenberg-tm License as specified in paragraph 1.E.1.

1.E.7. Do not charge a fee for access to, viewing, displaying,
performing, copying or distributing any Project Gutenberg-tm works
unless you comply with paragraph 1.E.8 or 1.E.9.

1.E.8. You may charge a reasonable fee for copies of or providing
access to or distributing Project Gutenberg-tm electronic works
provided that

* You pay a royalty fee of 20% of the gross profits you derive from
  the use of Project Gutenberg-tm works calculated using the method
  you already use to calculate your applicable taxes. The fee is owed
  to the owner of the Project Gutenberg-tm trademark, but he has
  agreed to donate royalties under this paragraph to the Project
  Gutenberg Literary Archive Foundation. Royalty payments must be paid
  within 60 days following each date on which you prepare (or are
  legally required to prepare) your periodic tax returns. Royalty
  payments should be clearly marked as such and sent to the Project
  Gutenberg Literary Archive Foundation at the address specified in
  Section 4, "Information about donations to the Project Gutenberg
  Literary Archive Foundation."

* You provide a full refund of any money paid by a user who notifies
  you in writing (or by e-mail) within 30 days of receipt that s/he
  does not agree to the terms of the full Project Gutenberg-tm
  License. You must require such a user to return or destroy all
  copies of the works possessed in a physical medium and discontinue
  all use of and all access to other copies of Project Gutenberg-tm
  works.

* You provide, in accordance with paragraph 1.F.3, a full refund of
  any money paid for a work or a replacement copy, if a defect in the
  electronic work is discovered and reported to you within 90 days of
  receipt of the work.

* You comply with all other terms of this agreement for free
  distribution of Project Gutenberg-tm works.

1.E.9. If you wish to charge a fee or distribute a Project
Gutenberg-tm electronic work or group of works on different terms than
are set forth in this agreement, you must obtain permission in writing
from both the Project Gutenberg Literary Archive Foundation and The
Project Gutenberg Trademark LLC, the owner of the Project Gutenberg-tm
trademark. Contact the Foundation as set forth in Section 3 below.

1.F.

1.F.1. Project Gutenberg volunteers and employees expend considerable
effort to identify, do copyright research on, transcribe and proofread
works not protected by U.S. copyright law in creating the Project
Gutenberg-tm collection. Despite these efforts, Project Gutenberg-tm
electronic works, and the medium on which they may be stored, may
contain "Defects," such as, but not limited to, incomplete, inaccurate
or corrupt data, transcription errors, a copyright or other
intellectual property infringement, a defective or damaged disk or
other medium, a computer virus, or computer codes that damage or
cannot be read by your equipment.

1.F.2. LIMITED WARRANTY, DISCLAIMER OF DAMAGES - Except for the "Right
of Replacement or Refund" described in paragraph 1.F.3, the Project
Gutenberg Literary Archive Foundation, the owner of the Project
Gutenberg-tm trademark, and any other party distributing a Project
Gutenberg-tm electronic work under this agreement, disclaim all
liability to you for damages, costs and expenses, including legal
fees. YOU AGREE THAT YOU HAVE NO REMEDIES FOR NEGLIGENCE, STRICT
LIABILITY, BREACH OF WARRANTY OR BREACH OF CONTRACT EXCEPT THOSE
PROVIDED IN PARAGRAPH 1.F.3. YOU AGREE THAT THE FOUNDATION, THE
TRADEMARK OWNER, AND ANY DISTRIBUTOR UNDER THIS AGREEMENT WILL NOT BE
LIABLE TO YOU FOR ACTUAL, DIRECT, INDIRECT, CONSEQUENTIAL, PUNITIVE OR
INCIDENTAL DAMAGES EVEN IF YOU GIVE NOTICE OF THE POSSIBILITY OF SUCH
DAMAGE.

1.F.3. LIMITED RIGHT OF REPLACEMENT OR REFUND - If you discover a
defect in this electronic work within 90 days of receiving it, you can
receive a refund of the money (if any) you paid for it by sending a
written explanation to the person you received the work from. If you
received the work on a physical medium, you must return the medium
with your written explanation. The person or entity that provided you
with the defective work may elect to provide a replacement copy in
lieu of a refund. If you received the work electronically, the person
or entity providing it to you may choose to give you a second
opportunity to receive the work electronically in lieu of a refund. If
the second copy is also defective, you may demand a refund in writing
without further opportunities to fix the problem.

1.F.4. Except for the limited right of replacement or refund set forth
in paragraph 1.F.3, this work is provided to you 'AS-IS', WITH NO
OTHER WARRANTIES OF ANY KIND, EXPRESS OR IMPLIED, INCLUDING BUT NOT
LIMITED TO WARRANTIES OF MERCHANTABILITY OR FITNESS FOR ANY PURPOSE.

1.F.5. Some states do not allow disclaimers of certain implied
warranties or the exclusion or limitation of certain types of
damages. If any disclaimer or limitation set forth in this agreement
violates the law of the state applicable to this agreement, the
agreement shall be interpreted to make the maximum disclaimer or
limitation permitted by the applicable state law. The invalidity or
unenforceability of any provision of this agreement shall not void the
remaining provisions.

1.F.6. INDEMNITY - You agree to indemnify and hold the Foundation, the
trademark owner, any agent or employee of the Foundation, anyone
providing copies of Project Gutenberg-tm electronic works in
accordance with this agreement, and any volunteers associated with the
production, promotion and distribution of Project Gutenberg-tm
electronic works, harmless from all liability, costs and expenses,
including legal fees, that arise directly or indirectly from any of
the following which you do or cause to occur: (a) distribution of this
or any Project Gutenberg-tm work, (b) alteration, modification, or
additions or deletions to any Project Gutenberg-tm work, and (c) any
Defect you cause.

Section 2. Information about the Mission of Project Gutenberg-tm

Project Gutenberg-tm is synonymous with the free distribution of
electronic works in formats readable by the widest variety of
computers including obsolete, old, middle-aged and new computers. It
exists because of the efforts of hundreds of volunteers and donations
from people in all walks of life.

Volunteers and financial support to provide volunteers with the
assistance they need are critical to reaching Project Gutenberg-tm's
goals and ensuring that the Project Gutenberg-tm collection will
remain freely available for generations to come. In 2001, the Project
Gutenberg Literary Archive Foundation was created to provide a secure
and permanent future for Project Gutenberg-tm and future
generations. To learn more about the Project Gutenberg Literary
Archive Foundation and how your efforts and donations can help, see
Sections 3 and 4 and the Foundation information page at
www.gutenberg.org Section 3. Information about the Project Gutenberg
Literary Archive Foundation

The Project Gutenberg Literary Archive Foundation is a non profit
501(c)(3) educational corporation organized under the laws of the
state of Mississippi and granted tax exempt status by the Internal
Revenue Service. The Foundation's EIN or federal tax identification
number is 64-6221541. Contributions to the Project Gutenberg Literary
Archive Foundation are tax deductible to the full extent permitted by
U.S. federal laws and your state's laws.

The Foundation's principal office is in Fairbanks, Alaska, with the
mailing address: PO Box 750175, Fairbanks, AK 99775, but its
volunteers and employees are scattered throughout numerous
locations. Its business office is located at 809 North 1500 West, Salt
Lake City, UT 84116, (801) 596-1887. Email contact links and up to
date contact information can be found at the Foundation's web site and
official page at www.gutenberg.org/contact

For additional contact information:

    Dr. Gregory B. Newby
    Chief Executive and Director
    gbnewby@pglaf.org

Section 4. Information about Donations to the Project Gutenberg
Literary Archive Foundation

Project Gutenberg-tm depends upon and cannot survive without wide
spread public support and donations to carry out its mission of
increasing the number of public domain and licensed works that can be
freely distributed in machine readable form accessible by the widest
array of equipment including outdated equipment. Many small donations
($1 to $5,000) are particularly important to maintaining tax exempt
status with the IRS.

The Foundation is committed to complying with the laws regulating
charities and charitable donations in all 50 states of the United
States. Compliance requirements are not uniform and it takes a
considerable effort, much paperwork and many fees to meet and keep up
with these requirements. We do not solicit donations in locations
where we have not received written confirmation of compliance. To SEND
DONATIONS or determine the status of compliance for any particular
state visit www.gutenberg.org/donate

While we cannot and do not solicit contributions from states where we
have not met the solicitation requirements, we know of no prohibition
against accepting unsolicited donations from donors in such states who
approach us with offers to donate.

International donations are gratefully accepted, but we cannot make
any statements concerning tax treatment of donations received from
outside the United States. U.S. laws alone swamp our small staff.

Please check the Project Gutenberg Web pages for current donation
methods and addresses. Donations are accepted in a number of other
ways including checks, online payments and credit card donations. To
donate, please visit: www.gutenberg.org/donate

Section 5. General Information About Project Gutenberg-tm electronic works.

Professor Michael S. Hart was the originator of the Project
Gutenberg-tm concept of a library of electronic works that could be
freely shared with anyone. For forty years, he produced and
distributed Project Gutenberg-tm eBooks with only a loose network of
volunteer support.

Project Gutenberg-tm eBooks are often created from several printed
editions, all of which are confirmed as not protected by copyright in
the U.S. unless a copyright notice is included. Thus, we do not
necessarily keep eBooks in compliance with any particular paper
edition.

Most people start at our Web site which has the main PG search
facility: www.gutenberg.org

This Web site includes information about Project Gutenberg-tm,
including how to make donations to the Project Gutenberg Literary
Archive Foundation, how to help produce our new eBooks, and how to
subscribe to our email newsletter to hear about new eBooks.



</pre>

</body>
</html>
